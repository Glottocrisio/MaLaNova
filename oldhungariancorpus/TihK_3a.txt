1r
Vrnak neuebe kezdetik
az zent zeretetrol  egh
zeep es aietatos pdikacio
Vgir zent pal apastol  korintombel
ieknek irt elso leuelenek tizonhar
madik rezebe Nunc autem manet
fides  spes  et charitas  tria  hec  ma
ior autem horum est charitas  Mo
stan kegek megh marad hit  re
mensek  es zeretet  Nagob kegek ez
oknel az zeretet  Az bodok zent pal
apastalnak ez mondasa melle  Imel
eten kerdest tehetne ualaki  Valion m
icoda lelki Iozagh az  mel az thob lel
ki iozagnal nomosb  es dragalatosb  ezt
igon Io megh tudnotok  hog encolko
getok ez nomos dragalatos kencoth
megh keresnotok  Votak azert nekiek  
kik azt montak  hog az tob lelki Ioz
agok kozot nomosb es dragalatosb az alazatos sagh
hit mert o mindon lelki Ionak gok 
kere  de ezoknek mondasok hamis  
mert az alazatossak egot megh mar
adhat az halalos binnel  Errol monda
zent lelok isten  az bocnek zaia attal  
uagon ki magat calarsagal alaza me
gh  es az o belsoi tellesok alnoksagal  
Nekiek touaba azt montak  hog az
tob lelki Iozagokkozot nomosb az hit  

v
ezok az o mondasokat bizonutottak
imezel  mert az hitnelkil senki nem
iduozolhet  de ezoknek mondasokes
hamis  Mert az hit megh az gonoz
okbaes talatatik  sot megh az ordog
okbe es  errol ira zent Iakab apastal  
az ordogok hyzik es rettogik  tudnia
mint az istent Nekiek touaba azt
montak  hog az lelki iozagok kozot
nomosb az bocesegh  ezok az o mo
ndasokat bizonutottak imezel  mert
salamon kiral mindon zepsegnek fo
lotte zerethe otet  de ezes hamis  me
rt ez uilagy bocessegrol  ug ir zent
pal apastal  Ez uilagnak bocessege
balgataksagh istennel Nekiek to
uaba azt montak  hog az lelki Ioza
gok kozot nomosb az zyzesek  Ezokes
mondasokat bizonutottak ezel  mert
az zyzesegh angaloknak huga  de
ezoknek mondasokes hamis  Mert me
gh embor Cak az zyzessegel el karho
zhatik  Errol monda zenth gergol
doctor  mikepen az lampas az olaina
lkil nem uelagosut  ezonkepen az zy
zesek istennel nem kedues az egeb
Iozagos miuelkodetoknel kyl  toua
ba nekiek azt mondottak hog az lel
ki Iozagok kozot nomosb az remensek  
ezokes az o mondasokat bizonutottak

r
Iob patriarkanak mondasaua  ki ug
monda  ualʼ h remensegot es Ioc Iwc
az orok eletre  de ezoknek mondasok
es hamis  Mert ug monda dauit az
zotar konbe  spes Inpiorum peribit  az
kegotlenoknek remensegok el vez Nek
iek touaba azt montak hog az lel
ki Iozagok kozot nomosb az bekesegh  
ezokes az o mondasokat bizonutot
tak urunknak mondasaual  ki ug
monda  zent mathe iria  bodokok az
bekessegosok  mert ok istennek fian
ak hiuattatnak  de ezoknek uelek
odessok  es mondasokes hamis  mert
mint ez edefel megh mont Iozagokal
egot megh marathat az halalos
bin  ezonkepen ezzeles  Errol ira zent
Ianos euangelista  isteni titkoknak
latasarol irt konuebe  istennek mon
dasa  bekesegot uallaz  es zenuedel az
en neuemert  es el nem fogatkozalʼ  de
ellenod imezt uallom  mert az elso
zeretodet el hattad Tehat orok min
donhato Io isten  ha mind ez folol m
egh mondot lelki Iozagokal  az halal
os bin egot megh maradhat  micodalel
ki iozagh az  kihoz az halalosbin sem
ikeppen nem ferheth  es mel az tobinel
nomosb es dragalatosb  Byzon ha megh
akariatok tudnotok  nem egeb  hanem

v
az zent zereteth  kirol ug ir zent pal
apastal  korintombelieknek irt elso le
uelenek tizon harmadik rezebe Si lin
guis hominum loquar et angelorum  
ha emboroknek es angaloknak neluo
kon zoliak  zeretetot kegek ne ualiak  
uagok mint az zolo erc  es az pengo
Cimbalim  es ha ualanam az Iouendo
mondasnak malaztiat  es tudnek mi
ndon titkokat  es mindon tudomant  
es ha uona ol hitom  hog heget hele
rol mashelre uihetnem  zeretetot ke
gek nem uallanek  semi uagok  Deha
megh mindon Iozagomat adnam az
zegenoknek  es testomet adnam tiz
onualo megh egetesre  zeretetot keg
ek nem uallanek  semit nekom nem
haznalna  Vgmond touaba rola ze
nt agoston doctores  Valaki az zent
zeretetnek regulaia zerent elʼ  eth ez
uilagon  nem mondattatik ez em
bornek  sem angalnak  de istennek  
hogh kegek az zeretet legon mindon
Lelki Iozagoknal nomosb  es dragalat
osb  megh bizonuttatik okkossagok
al es elozor racione finalitatis
az uegnek okossagaual  melnek megh
ertesere uegetok az pogan bochnek mo
ndasat  vgmond o  Nomosb az vegh
mind azoknal  melek zoroztettek az
uegre  Ez mondasnak megh ertesere
peldat uehettok  az egessegrol  es az vr

r
uossagrol  miert zoroztetik az vruo
sagh  nem egebert  hanem az o uegeie
rt  az az az egessegert  mert az uru
ossagnak uege az egessegh  hat Iob az
egessek mindon uruossagoknal  De
az zent zeretet mindon Iozagoknak
uege  mint zent pal apastal iria  timo
teus pispoknek irt elso leuelenek elso
rezebe  hat o mindon lelki Iozagokn
al nomosb es dragalatosb Masocor
az kozelletelnek okossagaual  mert
az harom isteni iozagok  tudniamit
az hit  remensegh  es zeretet  kozelben
uannak istenhoz  hodnem mint az tob
lelki Iozagok  Ezert mert az isteni Io
zagok  istent onnon magat nezik  ez ha
rom Iozagok kozot kegek  az zeretet Io
nkab nezy istent  kozelbenes uagon
istenhoz  ezert mert az isten zereteth  
mint zent Ianos euangelista iria  hat
ebbol kouetkozik  hog az zent zereteth
mind az isteni Iozagoknal  es mind
az tob lelki Iozagoknal  nomosb es dra
galatosb  Harmacor az ekossegnek
okossagaual  mert az oletan Iozak  m
el egebeknek ekossegot ad  az tobinel
nomosb es dragalatosb  de az zenth
zeretet az  mel mindon lelki Iozagok
nak ekossegot ad  mert mikepen az
ekos ruha  megh ekosot embort  ezon
kepen az zenthzereteth az lelki Iozag
okat  hat az tobinel Nomosb es dragab  

v
Negecor az megh maradasnak okossa
gaual  mert az olietan Iozagh aztob io
zagoknal nomosb  amel touab megh ma
rad  de az zent zeretet touab marad m
ind az hitnel  mind az remensegnel  M
ert az hit menorzagba nem lezon  amit
mast hitunkel hyzunk  ot zomeinkel
lattiok  az remensegh sem lezon  mert
amit mast remenlunk  azt menorza
gba niluan ualʼok  De az zent zereteth
oroke megh marad  Errol ira zent pal  
az zeretet soha el nem fogatkozik  Az ze
nt zeretetnek azert meltosagat megh go
ndoluan az hogo neuo doctor  ugmond
rola O zent zeretet nem tudom m
it mongak az the diceretodrol egebeth  
hanem Cak ezt  hog istent menorzagbol
le hozad  es az embort ez fodrol menor
zagra fel emeled  Vgmond touaba rola
zent agoston doctores  Cak az zereteth
az  mel megh goz mindonoketh  es ual
aholot leend hoza uonzon mindonoket  
ugan ezert mindon lelki Iozagoknak
kiralne azzona Masocor bizonutat
ik hog az zent zeretet az tob lelki Ioza
goknal nomosb  es dragalatosb  zent
irasokal  Elozor azert hozom ez melle
urunknak mondasat  ki az zent euan
geliomba ki monda  hog leg elso es na
gob parancolat ez  hog zeresok istenon
ket  telles ziuonkel  telles lelkunkel  es

r
telles elmenkel De mondhatna ualaky
Imez harom kozol  melikert tartozom
en Ionkab istenomet zeretnom  Azerte
hog teromtot  Auag hog megh ualtot  
auagh kegek Cak az o felsegos Iouota
ert  Ez kerdesre felel zenth tamas docto
es ugmond  zeretnunk az istent azerth
hog teromtot  ez az termezetzerent ualo
zeretetot nezy  Mert mindon embor ter
mezetzerent zerety azt akitol uagon  m
int az fiak zileioket  touaba zeretnunk
az istent azert  hog megh ualtot  ez az
hala adast nezy  mert hala adassal tar
tozunk o felsegenek rola  De zeretnuk
az istent az o Iouotaert  ez az tekelle
tos zent zeretet  Mem kel azert istenth
ugan attaliaba azert zeretnuk  hogh
teromtot  sem azert hog megh ualtot  
de Cak az o uekhetetlen nag Io uota
ert  ughog ha niluan tudnok Hog iste
n el karhoztat  meges kellene zeretnu
nk  ig zerethe az istent az bodok zent
agoston doctor  kirol ug oluastatik 
Cum beatus augustinus semel ora
ret dominum in sua cella  Mikoron
az bodok zent agoston eccor cellaiaba 
urat Imadna  Neki ielonek urunk Cr
ristus es monda neki  Agoston zereche  
engomet  kinek monda az bodok zenth
agoston  Tudod uram mert zyuem zere
nt zeretlek  tehat moda neki urunk  M
nigad megh agoston  mikepen zerech  kinek

v
felele zent agoston es monda  ug zeret
om en the felsegodet  az the Io uotodert  
hogha en bennem mine tetemek uanak  
ezok mind aran gertʼak uonanak  es
bennem mine uer uagon  mind draga
latos balsamom uona  Ezoket en felseg
odnek tiztossegodre mind megh eget
nem Ezt haluan urunk monda
esmet zent agostonnak  ennel Ionkab
nem zereche agoston  Monda esmet
zenth agoston  Ol igon zeretom en tefel
segodet  hogha enbennem mine erek
uannak  Ezok mind aranbol zot kotte
lek uonanak  Ezokel en olʼ igon hoz
am kotoznelek  hog orokesoha toled
el ne zakathatnek Kinek monda
harmacores Megh ennel Ionkab
nem zereche agoston  Tehat monda
zent agoston  mith mondhatok men
nek es fodnek teromtheie  ki mindon
emboroknek zyuoknek titkokat attal
latod  ol igon zeretom en the felsegod
eth az the nagh  es uekhetetlen Iouo
todert  hogha lehetsegos uona ez  en is
ten uonek mikepen te azes uagh  esen te
embor uonal  mint en az uagok  az en is
tensegometh nekod adnam  hog isten
lennel  mint mondam mert az uagh  
es en embor lennek minth azes uagok  
Ezt haluan urunk  el enezek oztan ze
nth agostonnak elole Azert mondam
az Io koroztinnek az istent  Cak az o Io

r
uotaert kelʼ zeretnie Touaba hogh
az zent zeretet legon mindon lelki Io
zagoknal nomosb  es dragalatosb  byzon
uithia zent Ianos euangelista es  elso
leuelenek negedik rezeben  es ugmon
drola  Az isten zereteth  es ualaki lako
zik zeretetbe  istenbe lakozik es isten
o benne ugmond rola zent agoston
doctores  Nem az lelki ioknak sok zami  
nem azidonek huzouota  de az zereteth
neueli az erdomot  mel zent agoston
nak mondasabol uehetʼok  hog az ki zer
etetbe uagon  tobet erdoml istentol eg
misset haluan  hodnem mint aki an
nalkil uagon  zaz ezort hallana  vgan
ezonkepen aki eg auemariat mond
zeretetbe  erdomosb  hodnemha zaz ezort
mondana annalkil  Erdomosb touaba
zeretetbe eg napot boitolnie  hodnem ha
zaz ezort eztendoket bitolne annal kil  
hat nomos Iozagh az zent zereteth  
touaba ugh mond rola zenth bern
ard doctores  Mikepen az aran folol m
ulat dragasagaual mindon ercoketh  
ezonkepen az zent zeretet  mindon lel
ki Iozagokat  es mindon kazdaksagokat  
vgmond touaba  Mikepen az zep ruha  
az testot Codalatos kepen megh ekosit
ti  es az draga ko az aran gorot  Ezon
kepen az zenth zereteth az lelkot ze
nt ieronimus doctores zol rola es
vg mond  Mikepen az zereteth nem ualʼ
lo elot  menorzagnak kapuia be tetetik  
ezonkepen az zeretet uallo elot  megh nit

v
tatik ugmond zent amburus doctor
es rola  Mikepen ez testi tyz  mindon ro
sdat megh emezt  ezonkepen az isteny
zeretetnek tyzye  az binnek mindon ro
sdaiat emborbol ky rekezti O azerth
dragalatos gonzom zent zeretet  bizon
aual the uagh az  ki minket menorza
gra be uiz  The uagh az  ki miuelunk
istennek titkait megh ertetod  es uel
unk megh fogattatot mi legon az ho
zusagh  zelossegh  magassagh  es mel
segh  mint zent pal apastal iria  The
uagh touaba az  ki nekunk az peni
tencianak utat edosse tezod  zent ago
stonnak mondasa zerent ki ug mon
d  aki zereth ez nem mulkalkodik  
Mert mindon munka az nem zeret
oknek nehez  Cak az zeretet az  melʼ
az nehessegnek neueth nem esmery  
ugmond meges O zent zeretetnek igaia  
Mel kinen terhelz megh  Mel edosson ko
toz megh  es mel iduossegosson uigaztaz
megh  Mert az zeretet nem esmer kesse
rosegot de edossegot  az zeretetnek az
ert huga az edossek Harmacor biz
onutatik hog az zent zeretet az tob
lelki Iozagoknal nomosb es dragala
tosb peldakales  ugan ezert embornek
iduossegere igon ziksegos elso peldank
uagon esaurol  kirol ug ir zent pal  si
doknak irt leuelenek tizonkettod rezebe  

r
esau az penitencianak gomochet m
egh nem talala  sem bineinek bocian
attiat nem uehete  Iollehet konhulla
tassalʼ kereste legon  Oka ennek ez  m
ert nem bankodek bineirol isteni ze
retetbol  de pokolnak kenaitulualo fe
lelmebe Mas peldank uagon az zent
euangeliombol  zent I mathe iria eua
ngeliomanak  X  X  ij  Az eg emborrol  
ki az Calardos embornek menekzo
iebe be mene  es nem ualuan menek
zoy ruhat  Megh kotoztetek kezei es
labay  es az kilso setetsegre uettetek  
Valon kit peldaza ez embor  nem eg
ebeth hanem az zeretetnel kil elo
embort  Mit peldaz touaba az men
ekzoi ruha  nem egebet hanem az
zenth zeretetot  ualakik azert ze
nt zeretetnek ruhaiaual nem ot
oztetik fel lelkoket  ezok az Calar
dos embornek  az az istennek Me
nei menekzoiet megh nem kostol
hattiak Harmad peldank uagon
az eg apacarol  Olaz orzagba azert
eg kalastoromba  rekeztot apacak la
koznak uala  az tobi kozot az egik Ig
on sanaru penitenciat tartuala  Me
rt o sokat boitoluala  sokat uigazua
la  es hozan Imadkozikuala   ugan
nera hog  az tob apacaktul ugan
zenthnek alittatik uala  Mikoron

v
azert ez megh korult uona  es megh ho
tuona  es nag tiztossegel testet koporso
ba az zent eghazba be uittek uona  Az
kouetkozo eccaka  az tob zyzek az zen
th eghazba el be menenek  hog az test
kornol Imadkoznanak  tehat latak hat
az koporso tellessegel el egot  hat az te
stenekes Cak az hamma uagon  mel
uala dohos minth az pokol  Mikoron
ezt lattak uona  el Iedenek  es kerek ur
istent hog az o allapattiat nekik m
egh ielontene  tehat ime azon eiel
ez zyz  nag rettenetos abrazatba az
feiedelm azzonnak megh ielonek  
es megh monda  hog el karhozot uo
na ezert  hog az tob apacakal gak
ortha feddot uona  Es neki az tob zy
eketh hamissan gakortha be attauo
na  Es ennek miatta az isteni ze
retetot bennok megh bantotta uona  
Ezt megh monduan el enezek elole
O azert zyzek  kerlek titoket teken
cetok megh allapattokat  es gondolia
tok megh elettoket  Ne bizzatok hozu
Imadsagtokba  sem sok viz kinir boit
totokbe  sem eiel kelestokbe  mert byz
on megh ezokel nem Iduozolhettok  se
m touaba tyztasagh tartastokba  mert
ha olʼ tiztasagot tartanatok mint az zyz
maria  ha ty egmast zoliatok  egma
st ragalmazatok  egmast gololitok  
byzon zeretetnel kil uattok  mert zent

r
pal monga  az zeretet nem patuarko
do  Az zeretetnelkil kegek senki istennek
zynet nem lathattia  hog ug legon zent
agoston doctor mongia  Attiamfiai ual
iatok az zeretetot  kinelkil soha senky
istennek zynet nem lathattia  Vessetok
ueget azert az golosegnek  es egmast iste
nert es istenbe zeressetok  es euel az bi
ntes el tauoztathatiatok  istennek zin
ethes megh lathattiatok αmen De m
ondhatna ualaki  Im hallom en
es ertom  melʼ igon nomos iozagh az ze
reteth  mel aztob lelki Iozagokat mind
folol mulattia  de akarnam megh tud
nom es ertenom  minemo iegokbol esm
erhetne megh embor  hogh ha uagon is
teni zeretetbe auagh ninchen  Ez kerde
snek megh ertesere  az doctoroknak m
ondasok zerent  imigen felelhetunk  ho
gh ezt embor imez negh iegokbol esmer
hety el Elozor Az koroztien hitnek ua
lasanak iegebol  Mert az byzon koroz
tien hit nelkil Nem lehet senki zeret
etbe  Errol ira zenth pal  Az hitnelkil
lehetetlen hog embor istennek kedues
lehesson  enneten uagon hog mind az
huztok  eretnokok  hittol zakattak  pog
anok  es halalosbinbe elo koroztenok  
nem ualnak bizon zeretetot Mas ieg
bol Az tizta es Io lelki esmeretnek ieg
ebol  errol ira zenth pal apastal  finis
precepti est charitas  de corde paro  et

v
Consciencia bona  et fide non ficta  az
parancolatnak uege az zeretet  tyzta
lelky esmeretbol zibol  Io lelki esmeret
bol  es nem tettetos hitbol  valakik azert
fertelmes lelki esmeretot ualnak  ezok bi
zon zeretetot nem ualnak harmad ie
gbol az istennek parancolatinak me
gh tartasinak iegebol  kirol ugmonda
urunk  zent Ianos euangelista iria  ual
aki ualia az en parancolatimat  es m
egh tartia azokat  az aki engomet zer
eth  vizont ualaki istennek parancolat
it nem tartia  k ez bizon zeretetot nem
ualʼ  akar mint monga zaiaual  hogh
isteneth zerethy  Errol ira zent Ianos  
elso leuelenek masodik rezebe  valaki
azt monga hog istent zerety  es az o pa
rancolatit nem tartia  hazugh ez  es
bizonsagh ninchen o benne  aki kegek
az o igeieth megh tartia  bizonaual
istennek zeretete tekelletos obenne
Neged iegbol felebaratunknak zeret
etinek iegebol  Mert ualaki felebarat
iat istenert es istenbe zerety  ez Isteni
zeretetbe uagon  Valaki kegek gololi  
ez zertetet nelkil uagon  Errol ira ug
an azon zent Ianos  ualaki azt mo
nga hog istenth zereti  attyafiat ke
gek gololy  hazud ez  Mert ha nem
zerety attyafiat kit lat  mint zerethe
ti istenet kit nem lat  ez neg iegok
bol esmerhetitok azert el  hogha uat

r
tok isteni zeretetbe auagh nem De
mondhatna meges ualaki  Im er
tom Imar az zent zeretetnek draga
latos uotat  aztes minemo iegokbol es
merhetom el  ha uagok zeretetbe auag
nem  de akarnam Imar Megh tudnom  
ha en zeretebe nem uagok  hog kellene
ennekom az zenth zeretetnek nomos ke
nchet megh keresnom  kerlek tanulia
tok megh  es haznaltok uele  hog azert
megh ercetok  az zenth zeretetnek m
egh keresessere  Imez hat dolgok zyk
segossok Elso az binoknek zorgalma
tossagalualo el tauoztatasa  Errol mo
nda dauit profeta  qui diligitis dominum
odite malum  kik zeretitok urat gol
oletok az gonozt  Vgmod touaba zent
agoston doctores  az zeretet  es az hal
alosbin  egmas ellen ellenkodnek  mi
nt az viz az tyz ellen  ha azert egiketh
embor zyuebol telessegel ki nem zag
attia  az masikat bele nem plantalh
atya Mas zyksegh az istennek Io te
teminek gakortaualo megh em
lekozete  Kirol ugmond zent agoston  
Az isteni zeretetnek bennonkualo fel
gierieztesere  es neuelesere  semit haz
nosbnak nem esmerok  mint az isten
nek Io teteminiek megh emlekozet
it Harmad ziksegh urunknak kena

v
nak halalanak aietatossagalʼ ualo
megh gondolattia  kirol ugmond ze
nt bernard doctor O vram iesus  mi
ndonnek folotte zeretetosbe tezon te
god ennekom  az ken zenuedesnek po
hara  mellet az en iduossegomert m
egh kostolal Ez melle peldatok uagon
az puplikanus neuo madarrol  kit az
aspis neuo kego igon golol  Mikoron az
ert ez madar fiait ki koti  es az utan
fezkebol ki megon  az kego az o fezketh
megh ostromlia  es fiait mind megh
oldossy  Megh teruen ez madar  es fia
it halua latuan  konorol raitok  Es a
nnera zereti oket  hogh mellet megh
uaia  Vereth bociatia  fiainak oztya  
es aual oketh uizonth fel tamaztya  
Mikoron oztian fiai fel neuekodend
nek  akyk kozolok raitha konorol
endnek  azokat az fezokbe magaual
megh tartia  Akik kegek raitha ne
m konorolnek  Mikepen halalatlan
okat az fezokbol mind ki hana Valion
vram mindonhato isten  lelok zerent
kit peldaz ez madar  byzon nem ege
beth hanem az aldot Cristus iesust  
kit peldaz touaba az aspis kego  nem
egebeth hanem az ag ellensegot pokol
bely ordogot  kiket peldaznak touaba
ez madarnak fiai  feienked minketh  
mit peldaz touaba ez madarnak fezke  

r
nem egebet hanem ez vilagot  Mikepen
azert az madarnak fiait az aspis kego
megh oly  Ezonkepen mies feienked az
elso zilenknek uetkoknek miattok  m
nd megh hotunk uala  De ame ez nom
os madar  az artatlan Cristus iesus  ko
noroluen raitunk  veret az nag zeretet
bol ertunk ki bociatʼa  kiuel minket az
halalbol fel tamazta  ha azert latanga
halalatlansagunkat  mint az madar
am hog fiait az fezokbol ki hana  ezon
kepen minket ez uilagbol ki han  houa  
az orok kenra  ha touaba latanga ho
gh otet zerettok  es neki hala adok ua
gunk  megh tart az fezokbe  az az eth
ez uilagon malaztiaba  es Iouendobe az
o zent orzagaba Neged ziksegh az is
tennek parancolatinak megh tartasa  
kirol ug monda urunk az zent euan
geliomba  ualaki tartia az en paran
colatimat  az aki engom zereth otod
ziksegh ez uilagi zeretetnek el tauoz
tatasa  Mert ug ir zenth Ianos  Ha ua
laki zereti ez uilagot  ninchen az at
tia istennek zeretete o benne hatod
zikseg az isteni zeretetnek megh ke
resessere  felebaratunkalualo ergal
massagh tetel  kirol ug ir azon zent
Ianos  ha ualaki ualia ez vilagnak
kazdaksagat  Es latangia az o attyfiat
zikolkodnie  es megh uonangia az

v
ergalmassagh tetelt o tole  Mint ua
gon istennek zeretete obenne  olʼmi
nt azt mondana  ninchen ez eleten
be istennek zeretete  oka kegek ennek
ez  mert amit az zegenel tezunk ur
unk Cristussal tezok azt  mint o m
aga monda az zent euangeliomba  
hog kegek ug legon  imez peldabol
Ionkab megh erthetitok Vg oluas
tatik az bodok zent ersebot azzon
rol  ki magari kiralnak leanya
ualʼa  ki hazassagra az turingia
beli hercegnek adatot uala  ez az
tob lelki Iozagok kozot  az ergalm
assagnak Iozagaual Ionkab fenlik
uala  Mikoron azert eccor eg pok
los mentuona o hoza  ki igon ruth
uala es dohos uala  kezde ezon ker
nie hog otet onnon maga megh fir
oztene  Tehat az bodok zent Ersebot az
zon  ki isteni zeretettel telles ualʼa  m
egh firozthe otet  es ezuttan ettellel
kezde kenalnia  kinek monda az po
klos  addek en sem ezom  sem izom
mignem temagad oledbe agashaza
dba be uiz  es uradnak agara fektec
Ezt haluan az bodok zent ersebot
azzon  az isteni zeretetel megh gozet
tetuen  Legottan fel ueue otet  agasha
zaba uiue  es vranak agara fektete  

r
Ez utan uranak paplanaua be lepode  
O orok mindonhato isten  valion ky
tenne mast ezt  Ezon kozbe tortenek vr
anak az hercegnek haza menie  es ez
dologrol mikoron zent ersebot beuadol
tatot uona  Megh haraguduan ura fe
gueret ragada  Es agashazaban besyet
uen  az paplant az poklosrol el ranta  
akaruan otet kette uagnia lata az
erth tehat agan urunk Cristus iesus
elfezolue fekzik  Ezt latuan az hercek  
megh essek ziue  el hagita feguereth  
es urunk elot le esuen  nag sirassal
bineit monda  Ime azert ezbol megh
teccik  mert ualamit az zegenoknek
tezunk  uruknak tezok azt  elleten no
mos Iozagokal keresheti megh embor  az
isteni zent zeretetnek dragalatos ke
ncheth  Ezokel kerese megh az bodok ze
nt elexsius  kirol imigen oluastatik  
Az zent alexsius romai nomos
urnak eufemianusnak fia uala  Me
el eufemianus az Cazarnak uduaraba
legh elso uala  kinek naponked harum
ezor uitezok alnakuala uduart  kik
mind aranasbarsonal otoztetnek uala  
es partha ouel ouedoznek uala  Vala
kegek ez eufemianus igon ergalmas
embor  Naponked az o hazaba harom
aztal zegenok etetnek uala  kiknek az
talokra onon maga zomelezerent zo
lgal uala  es kilenced ora koron  oes

v
zorzetos Iamborokal es eghazy emboro
kel  urnak felelmbe elesegot uezonuala  
Kinek hazasa aglaes neuo  hassonlatos Io
zagal fenlik ualʼa Mikoron azert nekik
fiok nem uona  azsok Iambornak konor
gessokre  kik az o alamisnaiokal elnek
uala  vristen nekik eg zep firfiv mag
zatot ada  kit alexsiusnak neuezenek  
es ez magzatnak letelenek utanna  
az tyztasagtartasba mind halalik me
gh maradanak  Az germok azert ne
uekoduen  adatek diaki tudomanra  ky
olʼ elos elmeiouala  hog riuid idonek al
atta  az pogan boceknek konuoket m
ind el tanula es el erthe Ezonkozbe
attia  az Cazarnak uduarabol Iegost
iegze neki hazassagra  Mikoron azert
az menekzonek napia eloue Iot uona et es
ez bodok zent alexius  iegosseuel eget
ombe az el nuguasra agas hazaba be
ment uona  kezde ez bodok ifv iegosset
az istennek felelmere tanitania  kezde
touaba az zyzessegnek tartasara inte
nie  Ennek utana viabol Iegh goroiet
ki ueue  Es Iegossenek viaba teue  az
parta onek kiuel ouedzikuala annak
farkuassat es el mecce  Es iegossenek
ada  es monda neki  tarc megh ezok
et zereto iegossom  migh istennek kel
lemetos  es legon isten te kozotted es
enkozoten Ez utan attianak kence

r
bolʼ uon annet  mine o neki ziksegos ua
la  es azon eiel titkon attianak uduar
abol el ki mene  es az tengoron haioba
ile  es laodicianak uarasaba mene  En
nen esmet felkele  Es sirianak tartom
anaba edissa neuo uarasba mene  holot
az zent eghazba  urunknak zyne embo
ri keznel kil irattatot tartatik uala  
Mikoron azert oda ment uona  mi
ndonoket meleket uele uituala  az zege
noknek oztogatta  es Io ruhait rola leha
nuan  zegenoknek ruhaiaban otozek  es
azzonunk marianak eghazanak gador
aba  az tob zegenok koze le ile  Az alam
isnaba kegek melʼ neki istennek ked
ueert adatik uala  aminere neki zik
seghuala  megh tartiauala  es az fol
otte ualoiat aztob zegen tarsinak ozto
gattia uala onnetan hazol mikoron
ebbe attianak hire lot uona  Ez uilagh
nak mindon orzagira zolgait kilde  ho
gh fiat zeretettel megh keresnek  es ui
zont romaba vinnek  kik kozol miko
ron nemelek edissanak uarasaba men
tenek uona  Az bodok zent elektul m
egh esmertetenek  de zent elek azoktul
nem  zent eleknekes azert aztob zegen
okel egetombe alamisnat oztogatan
ak  Meleket zent elek nag hala adas
sal ueuen  Imezt monga uala  halakat
adok tenekod uram  hog en erdomlottem

v
az the zent neuedbe  zolgaimtul alamis
nat uenom  Az zolgak azert megh terue
en  megh mondak hog sohol megh nem
talaltathatnek Az o ania kegek elme
nesenek napiatulfogua  agiashazanak
egik zegeletibe  zakot terite le az pagi
montomra  holot naponked nagsiras
okat tezonuala monduan  Mind addek
eth sirasba es ohaitasba megh megh m
aradok  mignem az en fiamat zome
imel h lathatom  Vgian ezonkepen iegose
es giaz ruhaba otoztete magat  es na
gh sirassal napanak imezt monda  Mi
gh ualamit nem halot az en zereto ie
gossomrol  az gerlicenek mogia zerent  
sirasban es ohaitasba ueled egetombe
megh maradok Mikoron azert az
bodok zent elek  ez folol megh mondot
zent eghaznak gadoraba  az zegenok
kozot istennek zolgalattiaba  tizonhet
eztendek megh maradot uona  Eg ne
minemo napon  azzonuknak kepe mel
ot az zent eghazba uala  megh zolala
az zent eghaznak Custosanak  es mo
nda neki  hozdbe az istennek emboret  
mert meltho istennek orzagara  Es iste
nnek lelke nukzik oraitha  Az o ima
dsaga kegek  mint az tomienek fiste
fel megon istennek zinenek eleibe  M
koron azert az Custos nem erthetne ki

r
rol mondana  Monda esmet neki  az
kep  az aki onnetan kiuol az zent egha
znak gadoraba il  Tehat az Custos leg
ottan el ki mene  Es az bodok zent elek
ot nagh tyztossegel az zent eghazba be
uiue Ez dolgot mikoron mindonok m
egh tuttak uona  kezde mindonoktul
tiztoltetnie  o kegek ez vilagy hiu dico
segot akaruan el tauoztatnia  enne
tenfel kele  es esmet laodiciaba mene  ho
lot haioba iluen  es akara cilicianak ta
rsis neuo uarasaba menie  de istennek
akarattiabol az zel az haiot  igaz rom
anak partiara uete ky Melet latua
n az bodok zent elek monda magaba  At
tamnak hazahoz megok  es nala esmeretle
n megh maradok  sem masnak tero lezok  
Mikoron azert ez zegen zarandok roma
nak egik uciaian fel indult uona  Latʼa
attiat nag seregel igaz akoron az Cazar
nak uduarabol ki Ionie  Tehat az bodok
zent elek kezde utanna Nagzoual Imige
n kaiatania  Eufemianus istennek emb
ore  Engom zegen zarandokot fogagbe az
the zazadba  es aztalodnak morsalekaualʼ
tarcel  hog meltoltassek uristen az the za
randok fiadales ergalmassagot tennie  
Ezt haluan az eufemianus  fianualo kes
serosegnek tore  az o zyuet legottan attal
iara  fianak kegek zeretetiert oht uduar
aba beuitete  es neki tulaidon hazat Cinal

v
tata  es tulaidon zolgalʼot zorze  es na
ponked kezde aztalarol tartania  okegek
az imadsagokba megh maraduala  es
testet uigazassokal es boitokel gotriualʼa  
Azuduarnak Cuffi kegek  otet sokkeppen m
egh cuffoliak uala  Nekiek az moslekoth
neki nakaba ontiakuala  Nekiek zakal
at rangattiak ualʼa  es nekiek otet ar
culʼ itik uala  okegek mind ezoket isten
nek zeretetiert nagbekessegel el zenue
diuala  tyzonhet egez eztendek azert at
tianak hazanales  esmeretlen megh ma
rada Mikoron azert az bodok zenth
elek mindon lelki iozagokal telles uona  
megh esmere eletenek ueget el kozelget
nie  Az zolgatul ki neki zolgaluala tentat
es papirust kere  es eletenek mindon re
ndet megh ira  Ennekutanna az leuel
eth markaba zoritha  es lelket istennek
megh ada Az kouetkozo uasarnap
mikoron zent petor eghazaba  az missen
ielon uona az papa az ket Cazarokal  tu
dniamint  archadiussal  es honoriussal  es
olmint egez romassagal  Az egbol hoza
iok imeleten zozat adatek  Ioietok enhoz
am mind ty  kik munkalkottok  es megh
uattok terheltetuen  es en megh elegit
lek titoket  Mel zot haluan  mind megh
iedenek  es mind az fodre hullanak  es
ime massocores imeleten zozat lon hoz

r
aiok  keressetok megh az istennek em
boret  hog imagon romaert Mikoron
kerestek uona  es sohol megh nem ta
lalttathatot uona  esmet imeleten zozat
lon hozaiok  Eufemianusnak hazaba ker
essetok  Megh kerdetek azert errol eufemi
anus  kies ielon ualʼa  es monda errol se
mit nem tudnia Tehat az papa inno
cencius  az Cazarokal egetombe eufemia
nusnak hazahoz menenek  Ezonkozbe ze
nt eleknek zolgaia urahoz mene  es mon
da neki  uram  ne talamtan az zegen zar
andok az istennek embore  mert az nag
zent eleto  es bekessegel tiro  Be menuen az
ert eufemianus az cellaccaba  otet halua
talala  es latha arciat fenleni mint ang
alnak  Akara kegek az leuelet ki ueni kez
ebol  de nem tehete  Mikoron ki ment uo
na az papahoz  es az Cazarokhoz  es nekik
ezt megh mondotta uona Tehat okes
el be menenek hozaia  es mondanak ne
ki  Iollehet binossok legunk  demaga feie
delmsegot uisselunk  es ielosben ez  mutat
tak az papat az kozonsegos paztorsagnak
birodalmat  Ad nekunk azert istennek em
bore az leueleth  hog lassok mi uagon ben
ne  es hoza Iaruluan az papa foga az le
uelet  es ottan neki engede  Es ime mind
az nepnek hallasara az leuelet el oluasta
ta  attiaes ielon leuen  Az eufemianus ke
gek ezt haluan  olmint mindon ereietul
megh fogatkozuan  az fodre hoteleuenon

v
Le essek  Mikoron azert eg kisded erot uot
uona  az fodrol fel emeltetek  es ruhaiat m
egh zagatuan  kezde haiat tepnie  zakalat
zagatnia  es fianak testere esuen  nag siras
sal imezt kezde mondania  O Iay ennekom
en zereto fiam  miert kesserotel engom el ig
on megh  es enne eztendotulfogua az en ke
serosegomet naprol napra neueled  Iay en
nekom naualasnak  mert Imlatlak teg
od az nozoliaba ellottem fekunod  es nek
om nem zolhatnod  Iay ennekom  mine
mo uigaztalast uehetok en ez uttan ez
on kozbe mikoron mikoron edos ana
es ezt megh hallotta uona  Mikepen az te
nezo orozlan  zokta az halot megh zagat
nia  ezonkeppen o ruhaiat megh zagat
uan  haiat megh ereztuen  kezeit feiere
fel kucoluan  es zomeit menorzagra fel
emeluen  kezde nag sirassal az zent tes
hoz sietnie  Es mikoron az soksagtul az ze
nt testhoz nem Iuthatna  Imezt kezde na
gh zoual mondania  Agatok utat enneko
m  hog lathassam az enfiamat  lelkom
nek vigaztaloiat  es azt ki emte az en em
leimeth  Es mikoron nag nehezen az zent
testhoz Iutot uona  burula rea  es nag oha
itassal mongia uala O en edos fiam alex
sius  En mehemnek edos gomoche  zomei
mnek vilagossaga  es lelkomnek vigaztal
oia  miert tol ekkepen miuelunk  latod

r
uala az the uen attiadat  es engomet uen
anadat  naponked kessergenunk  es sira
nkoznunk  es nem ielonted megh mag
adat mi nekunk  Az the zolgaid fiam kil
lomb killomb bozussagal illetnek uala
tegodet  es nagh bekessegel el zenuedot
uala  es ezoket monduan  ottan ottan
el terieztiualʼa magat az zent teston  es
neha az angali arcat kezeiuel illetiua
la  neha kegek aiakiual apolgattiaua
la  Neha touaba magat az nepre ki ter
ituen  nag sirassal imezt monga uala
O mind ty kik ielon uattok  siratok uel
em egetombe  Mert tyzonhet eztendek az
en hazamnal esmeretlen lakozot  es en
ne eztendoknek alatta nem esmertem
megh hog enfiam uot  Az o zolgai sok bu
zusagal illetik uala otet  es mind nag
bekessegel el zenuediuala  Iay azert en
nekom fiam alexsius  ki agia az en zo
meimnek az konhullatasnak kutfeiet  
hog sirassam lelkomnek kesseroseget  eiel
es nappal Mikoron mind ezoket ie
gossees megh hallotta uona  giaz ruha
ual fel otoztetuen  kezde oes az zenth
testhoz sietnie  Mikoron azert oda Iut
ot uona  o es essek az zent testre  es nag
sirassal imezt kezde mondania O Iay
en nekom  mert ma aruaia hagattam  
es ozuege marattam  Imar nincen kire

v
felʼ emelʼnom az en zomeimet  el torette
tot az en tikorom  el uezot az en remens
egom  Ma kezdetot el kesserosegom  kinek
soha uege nem lezon  Az nep kegek ezt
latuan es haluan  Nagsirast teznek uala
tehat az papa az cazarokal egetom
be  az zent testot helhoztetek tiztolletos no
zolaba  es az uarasnak piacara ki uitetek  
es ucarol ucara megh hirdettetek  hog az
istennek embore megh talaltatot uona  
kit olmint mind az uaras keres uala  si
et uala azert az nep mindonfelol az zent
testnek latasara  Valamel kor kegek az
zent testot illethetiualʼa  legottan egesse
got uezonualʼa  vakok zomoknek uela
giat uezik uala  es ordongossokbol az or
dogok kifutnak uala Az Cazarok az
ert Ez nag Codat latuan  kezdek az pa
paual omagok az nozolat uinie  hogh
okes megh zentoltetnenek az zent testol  
Parancolanak kegek az Cazarok  hogh
ezistot es aranat hintenenek az vcak
ra  hog az nep azokra esuen  kineben az
zent testot uihetnek  az zent eghazhoz  de
az nep az peznek zerelmet hatra uetuen  
sietuala az zent testnek latasara es ille
tesere  Es uegre nag kennalʼ el be uiuek ze
nt bonifacius martirnak eghazaba  hol
ot hetednapik isteni diceretbe megh ma
raduan  zorzenek koporsot neki aranbol  
ezistbol  es draga kouekbol  Melbe az zent

r
teztot nagh tiztossegel bele helhoztetek  
holot nem zont uristen az o zentenek at
talʼa  mind ez napiglan killomb killomb
Codakal fenleni  oneki diceretire  es az
o zentenek tiztossegere  Megh hala azert
ez bodok zenth elexsius  mikoron irnan
ak urunknak ziletesenek utanna  har
om zaz  es kilencuen nioc eztendobe  Ig
kerese azert megh az zenth zeretetnek
kencet  az bodok zent elexsius  kiben
halaligh megh marada  kiuel touaba
az meneibodoksagot es megh ueue  kit
engegon minekunkes es agion attya  
es fiv  es zentlelok isten  αmen Amen
Ez iras irattatot urnak ziletesenek
utanna ezor otzaz harminc eg
eztendobe es el uegeztetot aldozo
estin aki irtha aue mariat ker ff

v

r
Vrnak neuebe kezdetik vr
unk Cristusnak zileteserol
eg zep es aietatos pdikacio
Vg ir zent lukac euangelista  eu
angeliomi konuenek masodik re
zebe peperit filium suum
primo genitum et pannis
eum inuoluit  et reclinauit eum
in presepio  zile tudniamint az ziz
maria az o elso zilottet  es poz
tokba otet be takara  es helhoz
tete az iazolba  ez zent lukac
euangelistanak mondasa me
lle  urunknak zileteserol har
om lelki tanusagtok lezon
primum erit virginalis partus
elso lelki tanusagh lezon  Az zyz an
anak zileserol secundum erit serui
tutis actus Masod lelki tanusag
lezon  az zyz ananak zolgalattarol
tercium misterium erit nas
centis modus harmad lelki ta
nusagh lezon  az germok iesusnak
ziletesenek modissagarol elso

v
tanusagh mondam lezon  az zyz
ananak zileserol  Mel melle Imezt
kel ezonkbe uennonk  hog mindon
aietatos leloknek  Codalatos zepsegh
teccik megh  imezt megh gondol
uan  hog az zyz fiat zilt  ezt ke
gek imez negnek megh gondolat
tiabol erthettok megh elsobol
quia beata uirgo maria cr
istum pulcerrime concepit
mert az bodok zyz maria  az ger
mok iesust  zepon fogada tudnia
mint  zizesegnek allapattiaba  zen
tsegos uerebol  isteni celekodetbol  
es zent lelokistennek ereibol  mint
ezt gabriel angal megh monda az
zonunknak luce primo capitulo
Spiritussanctus super ueniet in te  et
uirtus altissimi obumbrabit tibi  
zent lukac iria  euangeliomanak
elso rezebe  zent lelok folol zal the
read  es az felsegosnek erei arnikoz
tatik megh te benned  Errol monda
az zentirasbeli mestor  harmad ko
nuenek harmad ualazaba  vrunk
cristus zorze maganak testot  az

r
ziznek tiztasagos  es zentsegos uer
ebol  megh lelkosittet okos lelokel  
zent leloknek miatta teromtet
tet  Eth ezarant ugmond zenth
bonauentura doctor  az teromtes
uetetik zorzesert  mert urunkn
ak teste  zent lelok istennek mia
ta  azonunk marianak zentsegos
uerebol zoroztetek  touaba urun
knak foganattiat uristen esaias
profeta attal  az zep ueraghoz haso
nla monduan  ecce uirgo con
cipiet et pariet filium Ime
az ziz fogad es zil fiat  Vg monda
ugan ot az profeta  tamad iessenek
gokerebol uezzo  es az megh uerag
zik  es nukzik o raitha urnak
lelke  Mit peldaza ez vezzo  az ziz
mariat  ez uezonek uiraga uru
nk Cristust  mikepen azert az fan
ak zep uiraga  lezon az fanak gen
gesegos neduessegebol  ezonkepen
urunknak zent teste  zoroztetek
azzonunknak tiztasagos uerebol
errol monga zent bernad do
ctor ha kerdetik  mikepen fogan
tatot

v
es zilettetot urunk Cristus  Mikep
en az zep ueragh az fatul  es az Io il
lat az uiragtul  vgmond touaba az
poan boc  hog arabiaba vagon egh
madar  mel neueztetik ormomella
nak  ez Cak arabiaba lakozik  Ez ma
dar midon megh kezd agania  veret
bociattia  ez az napnak fene az uert
eruen  az uer megh eleuenodik  es be
lole  az madarhoz hasonlatos mad
ar lezon  Az puplicanus madares
az o hot fiait  uereuel fel tamaztya  
Az orozlannak fiaies halua leznek  
es harmadnapra orditasaual oket
fel tamaztia  ha azert az termezeth
mind ezoket megh tehety  sokal Ion
kab az isten  az termezetnek tero
mtoie  megh tehette hogh az zyz fi
at fogadna es zilne secunda consid
eratio Mast kel megh gondolnuk
hogh az bodok ziz maria  urunk Cr
istust zepon zile  tudniamint mi
ndon faidalomnal kil  mindon kor
sagnal kil  mindon nehessegnel kil  
sot zile ki ielonthettetlen nagh or
omel  es edossegel  mint ezt regon

r
megh profetaltauala esaias pro
feta monduan Germinans
germinabit sicut lilium fog
aduan ueragzik  mint az lilium  
mikepen azert az lilium  az o uer
aganak ki nitasaba  nem munkal
kodik  sot orolni lattatik  ezonke
pen az bodok ziz maria  mind ur
unknak fogadasaba  mind zilese
be  mind mehebe uiselesebe  semmine
hessegot nem zenuede De mondha
tna emele ualaky  honan lon ez
hogh azzonunk maria  sem uru
nknak meheben viselesebol  sem
zileseben  valami nehessegot ne
m zenuede  Ez kerdesre rea felel
az nagh albert doctor  es ug mo
nd  hog ez lon elozor az istenek
hattalmassaga felol  ki Codalat
tos kepen teue ezt az zyzel  Mint
ezt regon megh profetaltauala
ezekhiel profeta monduan  Ez ka
pu az az az zyz marianak mehe  
be lezon teue oroke  mert vr ment
be es Iot ky raitha  vg mond ez
melle zent agoston doctores  hogh

v
azzonuk maria  azt visseliuala
mehebe akitul visseltetikuala  sem
coda ha isten ezt megh tehette  Mi
koron Lasok az napnak fenet az
iuegon attal meny  az iuegnek mi
ndon megh bantasanal kil  Ezonke
pen urunk Cristus  ki fel tamadas
anak uttana  aitho be teuen tanit
uanyhoz be mene  es esmet ki Io
ue  ez vilagra Iouen az ziznek be
rekeztot mehebe be mene  es az ziz
esegnek tekelletossege megh mar
aduan  azzonunknak mehebol az
testbe kit ot fel uotuala  esmet ky
Ioue Masocor ez lon hog az
bodok ziz maria semi nehesegot
nem erze  sem urunknak mehebe
uiselesebe  sem zilesebe  urunknak
teste felol  mert urunk Cristusnak
teste eg uala az ziz marianak tes
teuel  mert Cak azzonuknak uer
ebol zoroztetot uala urunknak tes
te  mint edefel megh mondatek  
Mikepen azert embornek tulaidon
teste  mint keze  auagh laba  semi
nehessegot nem tezon  mert azok

r
uannak az termezetnek tekelletos
segere  ezonkepen urunk Cristusnak
testees  nehessegot nem ton azzonuk
nak mehebe Harmacor ezlon az
ziz anafelol  mert azzonuk fogada
urukat artatlansagnak allapataba  
tudniamint buiasagnal kil  zizesege
megh maraduan  egeb azzonok ke
gek fogagiak fiokat  megh rontot te
r mezetnek allapataba buiasagal  
vgan ezert kel viselniok euanak
atkat  hog faidalomba zilek fiokat  
Azert ha az artatlansagba megh m
arathattunk uona  az azzoniallatok
az zilesnek kenatul idegonok votak
uona  ezonkepen azzonuk maria id
egon lon  mert o artatlan valʼa  ezert
monga zent gergol doctor Eua na
ture nostre mortem inseruit et cetera  
eua az mi termezetunbe az halalt
be ota  az binert  erre karhoztatek iste
ntol hog faidalomal zilne  ziksegua
la az eletnek ziloet  az zilest oromel
megh tekelleni Tercia consideracio
Harmadot kel megh gondolnuk  hog
az bodok ziz maria urunk Cristust
zepon emtete  tudnia mint zizei teeuel  
errol enokli zent eghaz  Az angaloknak
kiraliat  Cak az ziz emtety uala me

v
nbol adot teiel  es mikepen mon
gia eg doctor Ludulfus  kegosson
kel hinonk  hog ualaminezor azzo
nuk urunkat emtette  annezor Na
gh es kiielonthetetlen edossegot er
zot  Mert mikepen Coda lon az zyzn
ek magzatot fogadnia  es zilnie  ezon
kepen Codalon teiet es adnia  Mert
az ziznek termezetzerenth theie ni
nchen  touaba ualaminezor azzon
unk urunkat akartha kezebe ueni  
meghforoztesre  be polalasra  emtetes
re  mind annezor terdre esuen Ima
dtha otet  mellet megh peldaz zent
eghaz a missebe  holot ualaminez
or az pap Iambor akaria urukn
ak zent testet illetnie  mind anne
zor elezteb imaga  Errol mongya
zenth agoston doctor O maria la
cta Iocunde creatorem tuum
O maria  emtessed nagh gonoros
segel az the teromtodet  menorzag
nak kineret  ez uilagnak Iutalmat  
the o neki mint ana zolgaltas ido
zerentualo eletot  hogh o nekod es
nekunk agia az orok eletot  de ezmel
le kerdes tamad  az kerdes kegek ez  

r
ualʼon mint hihetne embor erosb
hittel  hog az ziz fogatta es zilthe
hurunkat  ez kerdesre rea felelhe
tunk az zent doctoroknak mon
dasok zerent  hog ennek hiuesere
uiznek elozor  megh torhetetlen
okossagok  melek uettetnek az ist
eni hattalmassagfelol  errol mo
nga zent agoston doctor Az iste
ni hatalom az ziz ananak me
hebol  az kis germoknek testet ki
hoza  ki az koporso be teue leuen belo
le ki ioue  ennek kegek ioban me
gh ertesere uet peldat az tikorrol  
mel az benne ualo abrazatnak mi
atta  megh nem torettetik  ugan ez
onkepen az ziz marianak zizessege  
urunknak zilesebe megh nem toret
ek Masodik ok uetetik az isten
ni tiztolletfelol  Mert mikepen az is
tennek fia  menorzagba ualʼ attiat  
kitul zilettetik mindon zeplonel
kil  mikepen az uilagossagh uelago
ssagtul  bizon isten bizon istentul  
Ezonkepen ezfodon akara uallani
anat  mindon zeplonelkil ualot  

v
harmadik ok uetetik az term
ezet felol  mert az isten tobet tehet
hodnem mint az termezet  de az
termezet nemimeno lelkos allatok
at  nemztet egmas felekozeti nelkil  
mint peldank uagon azmehrol  kik
rol ugmond zent amburus doctor  
Az zizessegh koz az meheknek  mert
egik masiknak felekozesenel kyl
Nag hertelensegel tolok magot az az
raith bociatnak  touaba az gonger
madar fabol terom Az olunek hy
ma ninchen  Mit mongak  touaba
az fenix neuo madar rol  kibe tob
egnel ez uilagon ninchen Ez ma
gat megh egethy  hog megh keezd
hal agania  es hamabol hoza ha
sonlatos madar lezon touaba az
anguilla neuo hales  attyanal
kil lezon  ha azert mind ezoket
az termezet megh tehety  sokal Io
nkab az termezetnek teromtoie  az
isten megh tehette  hog az zyz fiat
fogagion es zilion Masocor me
ghes ennek esmeretire viznek
megh hamisithatatlan tanuk  es

r
elozor ezt uallottak mind o tor
uenbeli mind uy toruenbeli tan
uk  kik nagh zentok uotanak  m
int o toruenbe az patriarkak es
profetak  vy toruenbe az apastal
ok es euangelistak  ha ezt vallot
tak hat hidnonk kel nekik  mert
ok zent lelok istennek ihlesebol zo
ltanak  errol ira zenth petor ap
astal Non uoluntate humana
allatta est aliquando profecia et cetera  Nem
embori akaratbol lot neha az Io
uendo mondas  de zent leloknek
ihlesebol zoltanak neha az isten
nek zenth embori Masochor ezt
uallottak az angalok  kik hamiss
at nem monthatnak Am zent ma
the euangelista iria  euangeliom
anak elso rezeben  vg monda az
angalʼ Iosephnek  Ioseph dauitnak
fia ne akar felnod  ved haza az
mariat az the iegosodet  mert ami
o benne uagon  zent leloktul va
gon  vgmonda touaba gabriel az
zonunknak  Az melʼ zillettetik
te toled  zent hiuattatik Az felse
gosnek fianak harmacor ezt ual
lotta az isten onnon maga  ky

v
megh eskouek abrahamnak  es
zouetsegot ton  urunknak ez uila
gra bociatasarol  mint moises pro
feta iria  elso konuenek huzon
kettodik rezeben Quarta consid
eracio Negedot kel megh gondol
nuk imezt  hog azzonuk mindon
nel zebet zile ez uilagra  tudnia
mint Cristust istennek fiat  kinel
semi zeb nem lehet  errol monga
az origenes neuo doctor  soha sem
inemo teromtot allat  ellen zep ez
uilagra nem Iot  mint urunk
iesus cristus Az o zepseget kegek
megh erthetʼok zinenek el ualtoz
tatasaban  kibe zine lon fenosb az
napnal  mint zent mathe euan
gelista iria  ugan ezert zent pet
or ez latasnak edossegeuel  es keuansa
gaual megh zaiosoduan  nem tudua
la egebet mit mondania  ha nem Cak
ezt  uram Io nekunk eth lenonk O
azert aietatos lelok  encolkogel ig el
nod  hog az kristusnak dicosegos zi
nenek latasara erdoml be bocattat
nod  Iay es Iay azoknak  kik ez nag
dicosegot el ueztik  az binoknek miat
tok

r
secundum documentum erit se
ruitutis actus Masod tanus
sagunk lezon az ziz ananak
zolgalattarol  ez melle azert
kerdik doctorok  Vallion uram
isten  minemo zolgalattot ton
az bodok ziz maria  Az o zent
fianak az Cristus iesusnak  zil
etesenek ideien  Ez kerdesre rea
felelnek az zent euangelistak  
es ug mondnak  hog fokepen ne
eg felʼe zolgalatot ton Primo el
ozor az kis iesust ziluen kelebe
be ueue  es ennek utanna alau
ala ruhakba  de maga tiztakba ot
et be takargata  Ezonkepen kel lel
ok zerent  mindon aietatos lelok
nek urunkat lelkebe fogadnia  az
tizta lelki esmeretnek miatta  es
be kel takargatnia az allazatossa
gnak miatta  Errol mongia ze
nt bernad doctor Lectulus florid
us In quo reclinatur es suauiter
requiescit Cristus est recta conscien
cia Az ueragos agy  kire helhoztet
ik es edosokn nukzik az kristus  az

v
Io lelki esmeret secundo virgo
maria Cristum natum fascia
strinxit  et in presepio reclina
uit  Masod zolgalatot ton azzo
nunk maria az kis iesusnak  
mert otet be polala  es az Iazol
ba helhoztete  lelok zerent az pol
anak kottelen ertetik  istenhoz es
felebaratunhozualo zeretetunk  
mert az zeretetnek miatta mik
epen kottellel  meg kotoztetik az
isten  es emborhoz egesittetik Er
rol monga az hugo doctor O zent
zeretet  mel eros az the kotteled  ki
uel isten az koroztfahoz kottozt
tethetek  es az megh kottoztettet
ot embor the miattad az binnek
kottelet el zaggata  touaba ugan
ebbe Ielontetik felebaratunkhoz ua
lo bekesegunk es  mert az bekesegos
embornek ziueben helhoztetik es
nukzik urunk Cristus Vnde da
uit dicit In pace factus est locus
eius  Errol monda dauit profe
ta bekesegbe uagon az o hele  vg
mond dauitnak ez mondasan
zent bernad doctor  mikepen az be

r
kesegbe uagon cristusnak hele  ez
onkepen az haburusagba uagon
ordognek hele tercio virgo ma
ria cristum lactauit  Harmad
zolgalatot ton azzonunk az kys ie
susnak  mert otet emtete  Iol latti
ok kegek hog az teibe uagon feyer
zin  melʼ peldaza az egenos es tiz
ta igekozetot  vagon touaba az te
ibe edos iz  mel peldaza az ergal
massagot  mert az ergalmassa
gal tartatik mitolonk az zegen
okbe urunk cristus iesus  errol
monda  zent mathe euangelista
irtha megh euangeliomanak h
huzonottodik rezebe  ehozem es
adatok nekom enom  vgmonda
touaba  ualamit az zegenok kozol
mennel kissebiknek teztok nek
om tezitok Quarto uirgo ma
ria Cristum diligenter fouit et
educauit  Negecor azzonuk az kis
iesust zeretettel eltete  es neuele  
melek vizel megh foroztuen  kel
ebebe uiseluen  es artalmasoktul
otet megh orizuen  Ezonkepen kel
nekunk es urunkat  melek kon hulla

v
tassal foroztenunk  hog mond
hassok az dauit profetaual ege
tombe  vizeknek kyfolasit adak
az en zomeim  mert nem orzek
megh az the toruenodet O melʼ
edos az germok iesusnak ez ellen
forodo  kirol ugmond az on dauit
profeta  Cor contritum et humili
atum deus non despiciet Az tore
delmes es alazatos zyuet  isten ne
m utalia touaba kel urunkat
az artalmasoktul es megh orze
nunk  Az kisded germoknek keg
ek igon artnak imezok Elozor az
napnak fene  mert zomeit megh
bantia es copassa tezi Masochor
art az germoknek ananak meg
rontatot teye  mert az agermok
be killomb killomb korsagot nemz
  Ezoktul lelok zerent nekunkes megh
kel az germok iesust lelkunkbe or
zenunk Elozor a hiv dicosegnek
uilagossagatul  mert ugmond ze
nt gergol doctor  Quod foris osten
ditur intus a mercede euacuatur  
Ammi kiuol muttattatik  belol a
Iutalomtul megh foztatik Masoc
or

r
kel megh orzenunk az rontot
teitul  az halalos binnek miue
lkodetitul  mert az halalos bin
nek allapatiaba tot Io miuelkod
etok  semit nem haznalnak az
bodoksagra O azert koroztien
lelkok O Cristus iesusnak ver
euel megh ualtottak  Iarulia
tok elmetokel az kis iesusnak
Iazolahoz  es gondoliatok megh  
mert az Cristus totte magat
ertetok zegene  fekuuen az kis
zenan  es lelki zometokel tek
encetok megh  mint az zyz ana
zenth fiat imaga  es en uelem
egetombe mongiatok O menor
zagnak kiralne azzona  es mal
aztnak ana O mi iduossegunk
nek egetlen eg remensege  the
hozad kaiatunk  the hozad oha
itunk ez siralomnak volgeb
ol  Emlekozel megh az the zent
fiadnak kegelmessegerol  kibol
mi ertunk akara zilettetni  ze
nuedni  es megh halni  es enge
gied hog az the edos zillottedet
eth ez uilagon birhassok mal
aztianak miatta  es Iouendobe az

v
dicosegnek miatta Tercium do
cumentum erit nascentis
modus Harmad tanusagunk
lezon az zilesnek mogiarol  
mel melle tudnunk kel  hog ak
oron ez uilagon orzagol ua
la o ctauianus Cazar  miko
ron urunk iesus ez uilagra zil
ettetek  orzaglasanak azert ne
guen kettod eztendeiben  miko
ron uona mind ez uilagon na
gh bekesegh  akoron ziletek az
bekesegnek kiralia ez uilagra  
mint ezt regon megh mondot
ta uala dauit monduan Orie
tur in diebus eius Iusticia
Tamad az o ideebe igassak  es
bekesegnek bosege  Gondola az
ert ez idobe octauianus Cazar  
megh zamlaltatni ez uilagon
han orzagok uonanak  han ta
rtomanok  han uarasok  han fa
luk  es han feguerfokhato emb
orok  Azert parancolatot ton mi
nt zent lukac iria  hog be irat
tatnek mind ez kosonsegos uil
ak  igh hog kikimind menne az u

r
arasba  auagh faluba  honnetanu
alo uona  es az ado pezt mel eg
garas uala  de tiz pezt tezonuala  
az cazarnak emborenek adna  es
magat az cazarnak engodelm
esnek uallana  es ezutan neue
az legistromba irattatnek  az Ca
zarnak viendobe hec descripcio
inchouata est a preside sirie
nomine scirino Ez be iras el
kezdetek  sirianak feiedelmetol
cirenus neuotul  melet az Caz
ar tiztartoiul zorzot uala siri
an  Akara kegek hog ot kezdetnek
el  ezert  mert az siria vagon ez
uilagnak kozepotte es hattaros
sidosagal  enneten akara azert
hog az tob orzagokra es tartoma
nokra ez zorzes ki hirhonnek  Ez
uallas tetelre fel mennekuala
azert  mind nomossek mind ne
mtelenok  vgmond kegek eg do
ctor hugo neuo  hog Cak az no
mossek kozol  ezorzor ezoron es
noczaz ezoron leistartatanak  pa
razt neptul megh ualua  Ez ual
lastetelre fel mene iosephes betle
hembe  mert onnanualo uala  

v
Nazeretbol az o iegosseuel azzon
unk mariaual  mert mind ket
ten dauit kiralnak nemzetebol
ualok ualanak  dauit azert bet
lehembol tamadot uala  Ioseph
es azzonunk mariaes eredetot
onnetan uottenek uala  Ielosben
mert azzonunk maria tugia
uala az profetaknak monda
sabol  hog zent fianak ot kelle
ne zilettetni Vnde ioseph as
sumpsit asinum et bouem
secum Vgian ezert ioseph uo
n uele eg zamart  hog azzon
unkat az hozu vtton segitene  
mert nazereth ierusalemhoz
uagon harminch ot olaz mel
fodon  kik kozol nege tezon eg
magari melfodet  ierusalem
hoz delre betlehem esmeth ua
gon ot olaz melfodon  hog az
ert elleten nag huzu vton  az ge
nge zizet az zamarnak hatan
segithetne  ioseph azert ueue az
zamart  Von touaba okrotes  ez
ert hog azt el adna  es az arrabol
az ado pezt meg adna  az mara
dekaual azzonukat taplalna  

r
mikoron azert betlehemnek ua
rasaba ertekuona  kezdenek iste
nnek zeretetiert az uendek foga
doktulʼ zalast kernie  kik latua
n oket zegenoknek leniok  senki
nem igekozikuala nekik zalast
adnia  Eg azert kozolok megh
kerde iosephot honan Ionenek  
mikoron ioseph megh mondot
ta uona  monda amaz o stulte
senex quam magna fuit
indiscretio tua o balgatak
uen  melʼ nag az the ertetlen
segod  hog el huzo es kemen ut
ton  ueled hoztad ez genge zom
elt  nem akarom azert hog haz
amba ertetlenok zalianak  Me
n azert az ispotalba  talam ot
zalast talalhac  mikoron oda m
entek uona  ot sem talalhatan
ak  Ez kegek mind isteni zorzes
bol lezonuala  mert az vendek
fogadok gonozok ualanak  es ne
m lonek meltok hog urunk az
o hazokba zilettessek  ez uilagra  
Mikoron azert sohol zalast nem
talaltak uona  menenek ki betle

v
hembol  es az uarasnak kiuole
talalanak eg puztha hazat  Ez
haz kegek uala dauit kiralnak
attianak isainak haza  Ez ha
az puzta uala  mert az barmok
delbe abba delolnek ualʼa  Cak
tellessegel az sidok el puztulnia
nem hagiakuala  dauitnak
emlekozetire  Ez hazba azert be
menenek  es ioseph az okornek
es az zamarnak iazlot zorzie
vbi cum lacrimis dicere
potuit ioseph deo  holoth na
g sirassal mondhatta ioseph is
tennek O orok mindonhato is
ten kerlek tegodet  bocias nekom  
hog elletten hituan zalasra hoz
tam az the iegossodet  Eth ez ha
zba helt zorze az zent ioseph az
zonunknakes  Ez vttan az uaras
ba mene  hog ualami elesegot
zorzene  es az okornek es zama
rnakes zenat uenne  Azzonuk
maria kegek  ezonkozbe elmel
kodiuala az istennek nagh alaz
atassagat  es mongauala O uris
ten  kiraloknak kiralia  es anga
loknak ura  ki uagok en  hogh

r
meltoltatal az en mehembe zal
nod  es kilenc honapik ot lako
z nod  es az dicosegnek kiraliat
en zegen zolgalo leanod melto le
gek ez uilagra zilnom  emtetno
m  es fel tartanom neuelnom O
melʼ bodok ora lezon az  kibe me
gh latlak tegodet en istenometh
entolem zilettet  bizonal tegodet
zeretettel hozam olellek  zeretettel
apolgatlak  es zizei teiemel edos
on emtetlek  elleten edos elmelko
desben leuen azert az ziz maria  
az bodok zent ioseph es ezonkozbe
az uarasbol megh iutha  es ami
nere tehete az hazat megh tiztita  
sed cum beata uirgo maria
sciret per dei reuellationem
De mikoron az bodok zyz maria  
isteni ielontesbol megh tuttauo
na  hog az eiel uona zent fiat ez
uilagra zilendo  telles mind az
eiel  imadsagba megh marada  
Az enek azert elso oraia koron  
menorzagbol le zala nagh vilagos
sak  mel kornol ueue Cak azzon
unkat  es ez uilagossagba le zal
anak angaloknak soksagi  es imezt
kezdek azzonunk kornol enokleni  
Egrediatur dominus  de loco sancto suo

v
Ioionki ur az o zent helebol  el Ioio
n hog iduozohe az o nepet  Az enek
masod oraia koron  Esmet nagob
uilagossagh zala le menorzagbol  
mel nem cak azzonukat ueue ko
rnol  de megh az zent iosephotes es
mind az hazat  kiben es le zalanak
angaloknak soksagi  kikes Imezt ke
zdek enoklenie Ecce Iam uenit
desideratus Cunctis gentibus
Imel Iot imar  az mindonoktol
keuanatos Efelinek ideien kegek  
le zala menorzagbol nag uilagos
sak  mel mind ez uilagot befoga  
ughog az ey tellessegel ualtozot uala
vilagos napa  kibe es le zalanak an
galoknak sokasagi  kik imezt kezdek
enokleni aperiatur terra et ge
rminet saluatorem Nillʼion m
egh az zyznek mehenek fode  es
nemze az iduozottot  Es angalokdi
cerik uala az zyz mariates  es ne
ki nagh halakat adnakuala  hog
az o megh epoitoioket erdomlene
zilnie  Ezonkozbe kezde azzonunk
nak mehebe urunk Cristus nag
edos indulatokat tenie  Meg erthe
azert hogh zent fianak zilese rak
on

r
kozel uona  tehat az imadsagbol
fel kele  es az zizesegnek iegeerth
fedelet feierol le ueue  es haiat m
egh ereztuen  le terdeplek  ezutan
kezeit ozue teuen  zomeit meno
rzagra feluethe  es ime legottan
arcaia el fenosodek mint az na
ap  es elmeiebe istenbe remultetek  
holoth megh latha elmeiebe az telles
zentharomsagh istent  Megh latha
azert mint az attia isten zili az
fiv istent  Megh lata touaba mint
az zent lelok isten zarmazik az
attia istentol  es az fiv istentol  eg
etombe eccorsmind mind ez ket zomeltol  
lata touaba killomb killomb isteni
titkokat illico inicto oculi sine
omni dolore puer iesus deu
tero virginis nascitur legottan egzo
mpillantasba  az germok iesus  na
pnal fenosb  az ziznek mehetol
mindon faidalomnal kil zilettet
ek  Ezonkozbe ez isteni el melko
desbol megh bocattatuan  latha ze
nth fiat az fodon elotte kouekol
nie  Megh gondoluan kegek az
o isteni felsegos uotat  nem mer
ezli uala otet illetnie  de maga
latuan otet mezitellennek az nag

v
hideksegbe  es keuanuan otet ru
hakba be takargatnia  Neziuala
zent fianak arciaiat nag ui
dam zinnel  keruen otet hog me
ltoltat nek megh ielontenie mit
tenne  Az kis iesus kegek edos
ananak kebelebe keuanuan me
ni  kezeinek es labainak mut
atasaual  es vidam arcaiaual
keriuala  hog olebe uenne zent
ana tunc beatissima virgo
maria inquit filio Tehat
az bodok ziz maria monda fi
anak  Im latom mert keuanz
az en kelebembe Ionod  es zyzei
teiemel emptetnod  azert en te
god batorsagal fel uezlek  Es na
gh tiztossegel fel ueuen  olelge
ty uala es apolgatia uala  az
edos iesus kegek  az oanat uek
on kariait nakara uetuen me
gh apolgata  es zent emleit emle  
Ez utan az bodok zyz maria mi
nt zent lukac iria  euangeliom
anak masodik rezeben  ruhackak
ba Iol lehet alaualokba  de maga
tiztakba otet be takargata  es ez
uttan az Iazolba helhoztete  mert

r
nem uala neki hele az staloba  Me
gh gondoluan touaba az istenek
fianak ki ielonhetetlen nagh al
azatossagat  kezde kon hullatasok
al neki imigen zolnia O en ed
os fiam iesus  mel igon nagh
az the kegelmessegod embory
nemzethoz  mert the ky orok
isten uagh  ley lol emborre  the
ki halhatatlan isten uagh  lol
halandoia  the ki teromtho is
ten uagh  lol teromtot allatta  
the ki angaloknak vra vagh  
es kiraloknak kiralia  az zol
ganak abrazattiat fel ueued O
en edos fiam  egeb kiralok zilet
tetnek nagh felsegos kiralne
azzontul  The zilettetel en tolem
zegen zolgalo leanodtul  Egeb ki
ralok ziletetnek kirali uarasba  
the zilettetel ez zegen betlehem
be Aly reges nascuntur in
regali palacio tu natus
es et cetera Egeb kiralok zilettetnek
kirali palotaba  the zilettetel ez
vtalatos staloba  egeb kiralok m
ikoron zilettetnek  kirali agra
helhoztetnek  the kegek helhozte
tel ez zoros Iazolba  Egeb kiral
 ok

v
be polaltatnak barsonba es biborba  
te kegek alaualo es hituan ruhakba  
ezonkozbe kegek apolgatia uala az
zonunk zent fianak  neha arcia
iat  es mongiauala nag sirassal O
en edos fiam iesus  valion ha fortoz
tetik ez megh  az sidoknak ruth
es dohos taknokal  es nalokal  Ne
ha touaba apolgattiauala zenth
testet es mongia uala O lelkom
nek vigaztaloia  valion ha ostoroz
tatik ez zent test tettettol fogwa
talpadik el  Neha zenth feiet  es mo
ngia uala O Mehemnek edos gomo
che  valon ha koronaztatik ez ki
ralifo megh  kemen touis koron
aual embori nemzetnek iduosse
geert  mert azzonuk maria Iol
tugia uala az profetaknak monda
sokbol  hog zent fianak megh ke
lene halnia  de az ideiet es na
piat isten el titkoltauala tole
hec et similia prosequente
beata virgine Ezoket es ezokhoz
hassonlatosokat monduan az edos
zyz maria  Ezonkozbe az okor es
az zamar terdokle esenek  es ter
omto

r
Istenoket Imadak  Iosephes megh
ertuen hog urunk zilettetot uona  
oes urunkat terdre esuen Imada  
Ezonkozbe  neminemo paztorok
az tartomanba vigazuan az o
Iohokon  nekik ielonek gabriel
angal  es nagh fenossegh kornol
ueue oket  es igon megh ieden
ek  Monda azert nekik az angal
Nolite timere  ecce euang
elizo uobis gaudium mag
num Ne akariatok felnotok  
im hyrdetok nektok nag oromet  
melʼ lezon mindon nepnek  me
rt zilettetot nekonk ma az iduoz
oto Cristus  dauitnak varasaba  
Ennek kegek ez iege  talaliatok
az kis germokot az Iazolba  Nilua
n mongia ma  Mert Iollehet ak
oron ei uona  de maga az nag
uilagosagnak miatta  az eina
pra valtoztatot uala  Ezonkoz
be Ielonek gabriel angalal an
galoknak soksagok  diceruen vris
tent es monduan  dicossegh ma
gassagba vristennek  es ez fodon
bekesegh az Io akaro emboroknek  

v
Ezoket monduan  az angalok el
enezenek  az pastorok kegek men
enek az stalohoz  es talalak azzo
nunk mariat  es iosephot  es az
kisded germokot az iazolba  es lat
uan el esmerek  es Imadak az kis
iesust  diceruen vristent mind
azokba meleket lattak uala es ha
lottak uala O azert Cristusnak
iegosy  tekencetok megh lelki zom
eitokel az kis iesust  el igon ma
gat megh alaztnak leni  az Iaz
olba fekuot  alaualo ruhaual be
takartat  es terdre le esuen Ima
agiatokotet zyuedbtokbe es apolgassat
ok  es neki konoroguen imezt mo
ngatok O edos iesus O kegelmes ie
sus  ki mierottunk el alazatosson
akaral ez vilagra zilettetnod  az
te nag ergalmassagodert es kegel
messegodert  bociassad megh minek
unk az mi bineniket  es agiad ma
laztodat ez vilagon  es az dicosegot
Iouendoben  αmen
kezdetik urnak neueben eg
zep predikacio azzonuk
marianak foganatarol

r
De concepcione sermo
pulcherrimus
Tota pulcra es amica mea
et macula non est in te Ca
nticorum quarto Capitulo  Mindo
nostol zep uag en Iegosom  es ze
plo ninchen tebenned  ez igeketh
zentlelok uristen monda  az boc
nek zaia attal  Melʼ igek melle az
zyz marianak foganattarol harom
lelki tanusagtok lezon Elso lezon
az eredet bintolualo megh tartoz
tatasrol Masod tanusagh lezon
az megh tartoztatasnak alkolmas
sagarol Harmad tanusagh lez
on killomb killomb peldakrol
  Elso tanusagh mondam lezon
az eredet bintol ualo megh tar
toztatasrol  Mel melle kerdik el
ozor az doctorok  Honnetan tama
da mi bennonk az eredeth bin  Ez
kerdesre rea feleltetik  hog az mi
elso zilenktol  adamtul es euatul  
kik ordoknek kiztetesebol  istennek
parancolattianak ellene  euenek
az megh tiltot fanak gomolceb
ol  es ielosben tamada bennonk
az eredeth bin  az binreualo en
gedetbol  Mert mint monga zent
agoston doctor  eua nohae vetkozek

v
de maga ha adam az binre nem
engedotuona  nem uontokuona
az eredet bint  errol ira zent pal
apastal  prima ad chorintheos quin
to decimo  per vnum hominem scili
cet adam  mors intrauit in orbem
terrarum  Eg embornek miatta tu
dnia mint adamnak miata  Io
ue be  az halal ez fodnek kerekse
gebe  Ez zent palnak mondasabol
azert megh tecik  hog az eredet
bint mi ebbol ualok  mert az elso
zileinknek vetkoknek miattok  az
heredet zerent ualo igassagtol me
gh foztatank De mondhatna va
laki  micoda az eredetzerentualo
igassagh  kitol minket ez eredet bin
megh foztha  Io ezt megh tudnunk  
hogh ennek megh ertesebol ercok m
egh  micoda az eredet bin  ez kerdes
nek megh ertesere felelnek kozo
nsegel az zent doctorok  es imigen
magarazak megh  az eredetzerent
ualo igassagot Originalis iusti
cia est quedam humane na
ture rectitudo et cetera  Az eredethzerent
ualo igassak  az embori termezet

r
nek neminemo egenossege  mel
nek miatta az artatlansagnak
alapataba  az test az leloknek ha
talmassaga ala uettetotuala  es
az erzekonsegok az okossagnak  mi
nd addek  migh az lelok engede
az o teromto istenenek  ez az er
edet zerent ualo igassagnak mag
arazattia  teromtuen azert az is
ten az embort  parancolatot ada ne
ki  hog az fanak gomolcebe ne en
nek  kinek ha ellene tenne halal
al halna megh Mel fanak gom
olchet nem azert tilta megh is
ten embortol  hog paradicombaua
lo faknak gomolcenel az dragab
uot uona  de ezert  hog az embor
ez kis toruenel istentol uottel  m
egh kesertetnek  hog tudniamint
ha ebbe istennek engedne  az engo
delmessegert erdomlene az orok el
etot  es az eredetzerent ualo igassa
gba megh erosolest  ha kegek nem
engedne  megh gotretnek  ket hal
alal  tudniamint idozerent ualo
ual  es orokeualoual Homo itaque
transgressus preceptum dei Az em
bor azert megh toruen istennek
parancolattiat  el uezte az malaz

v
tot  es az eredet zerent ualʼo igassag
ot  es esek binbe  es ket halalba  Vg
hogh ha urunk Cristus embory
nemzeton nem konorolt uona  ki
minket az orok halalbol megh ua
lta  soha embor istennek latasat  
es az menei bodoksagot nem va
lhatta uona  Az mi elso zilenk
nek parancolat megh toresokbol  
tamada azert mi benonk az ere
det bin kerdik masocor me
ges doctorok  quid est peccatum or
iginale in nobis Micoda az er
edet bin mi benonk  Io eztes me
gh tudnunk  hog ercok micoda
az eretet bin  igon rea igekozetok
mert igon nehez  Ez kerdesnek az
ert megh ertesere vegok imez ot
tanusagot Elso tanusagh imez  
hog az eredet bin  nem embornek
ualaminemo gonoz miuelkodete  
mint az egeb binok  Mert az ered
eth bint  Cak az kis germokok ual
ak  Errol monda dauit az sotari
konbe  Ime gonossagokba fogattat
am  es binbe fogadot engomet az
en anam Masod tanusag imez  

r
hog az eredet bin  nem az attianak
az anaualualo egesolese  sem uala
mel firfiunak valamel azzoniallat
tal  Mert ha az egesolesbe bin tetet
ik  az firfivnak es az azzonnak tet
temen zerent ualo bine az  sem got
retik ezert az magzat  de azok ak
ik az bint tezik  De maga ki attal
az eredet bin vonattatik  az anan
ak az attiaualualo egesolese Har
mad tanusagh imez  hog az ere
det bin  nem az erzekonsegoknek
dagalossaga az okossagh ellen  ho
gh nem Celekodnek am vg minth
az okossagh muttatia  sem kegek
az istennek zinenek latasatulua
lo megh foztasnak kenna  mert
ezok tudniamint  az erzekonsegnek
dagalossaga  vgian ezonkepen az
istennek zinenek latasatulualo megh foz
tas  nem eredet bin allattiok zerent  
hanem Cak abbol kouetkozok  me
rt az eredet binbol zalanak ezok re
ank Neged tanusagh imez  hog
az eredet bin  nem az keuansagh
auagh hailandosagh  kiuel az lel
ok keuan egesolnie az megh for
toztettetot testhoz  sem kegek alʼlʼat

v
tiazerent az leloknek az testhozua
lo egesolese  mert mikoron ez ellen
hailandosagh legon az lelokbe ter
mezet zerent  urunknak kenzen
uedesenek miatta  ez el nem uetet
hetek  touaba ha ualaki azt monda
na  hog az eredet bin az leloknek az
testhozualo egesolese  hat ez egesoles
es  el nem uetethetnek urunknak
kenzenuedesenek miatta  killomben
hanemha elezteb az lelok el tauozn
ek az testol  demaga az lelok egot le
uen az testel  es az leloknek keuan
saga es hailandosaga leuen az test
hoz  el mosattatik az bin eredet bin
vrunknak kenzenuedesenek miata
otod tanusagh es utoso imez ho
gh az eredetbin allattia zerent mi
bennonk nem egeb  hanem az ere
det zerent ualo igassagnak megh foz
tasa  mellet meltan az mi elso zille
nkbe elz ueztenk  az istennek paran
collattianak megh toresenek miat
ta  mel eredet bin zalla feienked mi
reank  kik termezetzerent adamtul
zarmaztunk Kerdik harmachor
meges doctorok  Mikepen zeploistetik
megh az lelok az eredetbinek miata  

r
Io eztes megh tudnuk  mert ez ke
rdesokbol erthetʼok megh  az bodok
zyz marianak eredet binnelkil
ualo foganatiat  mint ede ala m
egh irattatik Ez kerdes melle el
lenkodo iras talaltatik  mel ir
asbol lattatik hog az lelok ne
uona az eredet bint  vgan ezert
az bodok zent agoston g doctor  er
rol nagh melʼ es nehez uetekodes
oketh tezon  Mert az germoknek
lelke ninchen az attiatul auagh an
atul  mint az test  de az lelok Cak
istentol teromtetik  mikepen terom
tetenek az angalok  Azert lattatik
hog mikepen az angalok  az o tero
mtesokbe nem uontanak ualami
zeplokt  ezonkepen az lelokes Ez ke
rdesnek es fogasnak megh ertes
ere  rea felel az maroi ferench doc
tor  es ugh mond  hog iollehet azok
os lelok ne legon az zilektol auag
az testol  de maga ok zerent otolok
uagon  mert az leloknek letelenek
oka az zilek es az test  mert ha az
zilek nem uonanak  es az test sem
uona  az lelok sem teromtetnek  Az
ert mikepen azolʼ diak pappa nem

v
lehet  aki ozuegh azzont uezon ha
zasul maganak  mint az toruen
konbe megh uagon irua  Ezonkep
en az mi lelkonkes  mikoron uezi
maganak az testot  mel adamba
megh rontatot  uonza az eredet
bint De mondhatna meges uala
ki az lelok az testhoz ualo egesoleset
el nem tauoztathatia  mert mihelt
az test megh tagosul  az lelok otta
an teromtetik  es az testbe istentol
ottan be ontetik  azert lattatik ho
gh ha az lelok az testhoz ualo eges
olest el nem tauoztathatia azt sem tavoztathattya  hogh
ne uonia az eredet bint Ez fog
asra es felel ez doctor es ugh mo
nd  miert hog az lelok az testhoz
ualo egesoleset el nem tauoztathat
ia  ugan ezert nem gotrettetik meg
erzekonsegh zerent ualo kennal  ha
nem az karuallasnak kenaual  
az az az istennek zinenek nem la
tasanak kenaual  mikepen az olʼ
biroes  aki igazan ualakit halal
ra itel  az igassagnak ki zolgalta
tasaert nem gotrettetik meg ke
nal  sem eth sem Iouendobe  de
hat miuel  nem egebel hanem az
kar uallasnak kenaual  az az hog

r
ha akarna pappa leni  nem lehet
De meges ualaki mondhatna  en
nem fokhatom megh  mikepen vona
az mi lelkonk az eredet bint  az m
egh koroztolkodot zilektul  mert az
pogan bocnek mandasa zerent  nem
athattia ualaki masnak azt amit
nem valʼ  de az zilek az az korot
segnek miatta  az eredet bintol meg
tiztittattak  azert ok nem valiak az
eredet bint  hat ebbol kouetkozik hog
fiokra sem athatiak Ez fogasraes
imigien felelhetunk  mert mint
zent agoston doctor monga  erossen
kel hinunk  hog adamnak mindon fi
ay  termezetzerent attiatul es anatul
zilettetek  eredet binbe fogattatnak  Mi
nt ezt sok zent irasok byzonuttiak  
Vgmond azert rola zent pal apastal  Efe
som belieknek irt leuelenek masodik re
zeben  termezetzerent ualank mind ha
ragnak fiay  Vgmond meges rola  mik
epen adamba mind megh halnak  Ez
onkepen Cristusba mind megh eleuen
ottetnek Vgir rola meges zent pal  
ad romanos  v  eg embornek az az ad
amnak binenek miatta  sokan megh
halanak  Ahol kegek azt mondok  hog
az zilek az koroztsegnek miatta az ere
det bintol megh tiztittatuan  nem valʼ
iak azt  azert nem athatiak fiokra  Vg

v
mondnak doctorok  hog mikoron az
zilek ne zilek fiokat malaztnak ala
patiaba  es aminebe Cristusnak tagay  
mert az ziletesbe nem Cristusnak tagy
az kisdet germockek  De zilik germok
oket az megh rontot termezetbe  kibe
adamnak tagay  Ez elleten zilo kegek
hoza hasonlatost zil  Azert adam ky
az engedetlensegnek miatta  az ered
zerentualo igassagot el vezthe  es ma
gat eredet binbe eythe  minket kik ne
ki tagay uagunk  hoza hasonlatos bin
be zile es zil  miert kegek hog az ere
det bin fokepen vagon az testol  Iol
lehet allatiazerent legon az lelokbe  
nem zal azert az eredet bin az germ
okre az zilekrol  de az isteny toruen
rol  mint ede ala megh irattatik En
nek kegek Ioban ualo megh er
tesere uegetok peldat  Im Iol lattiat
ok mert az gabonanak maga  Iolleh
et az poluatul megh tiztittassek  dem
aga ha az fodbe el vettetik  magot te
romt esmet poluaual  touaba aztes lat
tok  mert ez vilagzerent az nemtelen
esmeth nemtelenth zil  hanemha az
vtan az kiraltol nomosittetik megh  
Ezonkepen adamtul zilettek  mel ada
az eredetzerentualo igassagnak no
mosseget el vezthe  zilettetnek nemte
lensegnek fogatkozasaual  hanem ha
oztan az vtan istentol nomosittetnek

r
megh  az korotsegnek malaztian
ak miatta  az menei oroksegnek
megh neresere Kerdik negecor m
eges az zent doctorok kitul ad
attatik az lelokre az eredet bin  
Ez kerdesnek megh ertesere negh
tanusagot adnak az zent doctorok  
elso tanusagh imez  hog az eredet
bin nem adatik istentol az lelokre  
oka ennek imez  mert istenek min
don teromtot allatia Io  mint zent
pal apastal iria  touaba az istenek
fia ualamit az mi termezetunkbe
plantala fel ueue  de nem veuefel
az eredet bint  kouetkozik azert hog az
eredet bin  ninchen istentol mi be
nunk Masod tanusagh imez  hog
az eredet bin nem adatik az mag
zatra az apatul es anatul  mert ok
az eredet bintol megh tiztittattak
az korot uiznek miatta  ugan ezert
az pogan bocnek mondasa zerenth  
nem athattiak masnak azt amit
nem ualnak  Touaba gakorta tor
tenik hog az germoknek attya  meg
hal az elot minek elotte az germok
az eredet bint uonna  Mert az ger
mok az eredet bint uonzya akoron  
mikoron az lelok az testbe be ontat
ik  ez kegek lezon az firfiuba neg
uen napra  az leanzoba kegek keth

v
neguen napra  Tortenhetik azert  hog
az germoknek attia megh halion  mi
nekelotte az lelok az germoknek tes
tebe be ontesek  kouetkozik azert hog
az eredetbin nem adatik az zilektul az
magzatokra Harmad tanusagh
imez  hog azeredet bin ninchen az tes
tol  sem zeplositetik megh az lelok az
testol  mikepen az testh az fertelmes
ruhatul  mert mikepen az napnak
fene  az testy allatoktul semi fertelm
essegot nem uehet  sokal Ionkab az lel
ky uilagossagh  az az a mi lelkunk
az testol az eredetbinnek zeploiet nem
vohattya  Hat honan zal uram isten
az eredetbin az lelokre  ha im isten
tol sinchen  az zilektul sinchen  es az
testol sinchen  Haliatok es im megh
mondom  ennek megh ertesere uegok
az neged tanusagot Neged tanusagh
imez  hog az eredetbin zal az lelokre az
isteni toruennek kiadasabol  Mert mi
kepen az aki toruen kiuol ziletik  kil
omben az papi meltosagra fel nem uet
ethetik  hanemha kegelmeznek o uele  
mint megh uagon irua az toruenko
nbe  Ezonkepen az isteni toruennek
kezoritesebol  mindon valaki ziletik
az testbol  adamba megh fortoztetbe  
uona az eredetbinnek zeploiet  sem uet

r
ethetik az meltosagra  az az az an
galoknak tarsasagok koze  hanem
ha kegelmeznek o uele  tudniamit
az koroztsegnek miatta  tiznek es
uernek ki ontasanak miatta  iste
nek zeretetiert  mert mind ez ha
romnak miattok  el vetetik az ere
detbin Kerdik otochor es vtozor
az zent doctorok kicodak azok
akik azeredetbint uonzak  Ez kerd
esnek meghertesere tudnunk keel  
hog harmak ziksegosok emelle  hog
ualaki uonya az eredet bint pri
mo parentum transgressorum genera
tio  Elso hog ez ellen ki azeredeth
bint uonza  zarmazek istennek to
ruenenek megh toro zilektul Secundo
naturalis abeisdem propagacio  Ma
as hog ez ellen zillektul termezet ze
rent zarmazek  Tercio harmad az
isteni toruennek reaualo kotelezese  
Elso mondam ziksegh hog az aky az
eredet bint uonzya  zillettessek ol
zilektul  kik istennek parancolattiat
megh tortek  Mert ha az mi elso
zillenk adam  istennek parancol
attiat megh nem torthe uona  mi
o fiay nem vontokuona az eredet
bint  mel zalla mi reank adamnak

v
tetemenzerentualʼo binebol  touaba
ha az isten teromtene eg emborth
uionan  nem az mi elso zilenk
nek testokbol  de egebonen uala
honan  ez ellen uona eredet binel
kil Masod meges ziksegh emel
le hog ualaki uona az eredet bint  
hog termezet zerent zilettessek  olʼ zil
ektul kit istennek parancolattiat
megh tortek  Mert ha ualaki zilet
tetnek adamtol termezetnek folot
te  nem uonna az eredet bint  Mint
peldank uagon urunk Cristosrol  
ki Iollehet adamtul von eredetot  
De maga az o foganattianak mo
dissagabol nem Uohata az eredet
bint  ezert mert nem termezetzer
ent ziletek  de termezetnek folot
te zent leloknek Celekodetibol Er
rol mongia leo papa Cak uru
nk Cristus iesus  emboroknek fiok
kozot artatlanol ziletek  mert Cak
o testy keuansagnalkyl fogantat
uan  lon emborre  Errol mongia
touaba az nag doctor stotus  Ha ur
unk Cristos bator isten neuot uona  
hanem Cak tyzta embor  miert hog
Codalatos kepen ziletek azzonunk
mariatul  nem uonthauona az er

r
edet bint Harmad meges zikseg
ez melle hog ualaki uonna az ered
eth bint  az isteni toruennek rea
ualo kotelezese  Mert ha ualaky
kiualtkepen ualo kegelmezesbol  a
uag malaztbol ez toruenbol ki
uetetik  ez ellen nem uonzia az
eredet bint  Vgan ezert Iolleheth
az bodok zyz maria  az o zarma
zasanak mogiabol  uontha uona
az eredet bint  ezert mert termez
eth zerent zarmazek zent Ioakhi
mtul es zent anna azzontol  mi
nt en  auag the  de maga istenek
kiualtkepen ualo malaztia  mel
az o lelkeben teromtetek  otet az
eredetbinbe ualo esettol megh tar
toztatha  es o nem uonnia az er
edetbint Ahol azert kerdetek
kicodak azok akik az eredetbint
vonzak  Ennek Iobanualo megh
ertesere harom Neg toruenok
uettetnek Elso toruen nez koz
onsegel mindonoket  mert mind
on emborok ki anoknak mehebe
termezetzerent fogattatnak  vonz
ak az eredet bint Masodik torue
en nezi azokat  kik anoknak me
hokbe zentoltettek megh  Ezok es Iol
lehethogh az o foganattiokba uon
nak

v
az eredet bint  de maga isteni mal
aztnak miatta  megh anoknak m
hebe ziletesoknek elotte  meg tiztit
tatnak az eredet bintol  Elleten ua
la az zent Ieremias profeta  koroz
tolo zent Ianos  es az kissebik zent
Iakab apastal Harmad toruen
nez Cak eg zomelt  mint azt aki zi
lettetuen  ononmagatul es az fog
anatnak mogabol uonna az ered
eth bint  De maga istentol kiualt
kepenualo malaztbol megh tartatik  
Elleten lon az edos zyz maria  me
rt otet zent fia kiualtkepen ualo m
alaztiabol  az eredet bintol megh tar
ta Neged toruen mondatik terme
zetnek folotte ualonak  Mint mi
koron ualaki sem uonza az eredet
bint  sem az o zarmazasanak mogia
bol  vohattia  Elleten lon azert uruk
Cristus zyz anatul ziletot  Ezert mo
nga zent agoston doctor  Cak az Cr
istus Emboroknek fiok kozot uot ar
tatlan baran  mert Cak o maga zil
etek artatlanul  tudniamint az o
foganattianak mogabol  mert Cak o m
aga termezetnek folotte Codalatos ke
pen ziletek  az zyz mariatul  Ez mon
dasaba zent agoston doctor nem tag
aga megh  hog artatlanul azzonuk

r
maria nem fogantatot uona  sot azt
uallia  az megh tartoztatasnak kiualt
kepen ualo malaztianak miatta Ex
premissis elucidari possumus
quomodo potuerit Concipi sine peccato
originali  beata uirgo maria  Mind
ez folol megh irt kerdesokbol ki ha
mozhatiok  mikepen fogantathatot az
bodok zyz maria eredetbinnel kil  Mert
azt ualakinek tartania hog azzonuk
maria firfiv magnal kil fogantatot  
teuolges  es eretnoksegh  es vrunk Cr
istusnak tezon bozusagot vele  mert Cak
o az  ky annalkil fogantatot  De az Io
koroztenoknek ez hitok  hog azzonuk
es ug fogantatot attiatul es anatul
mint egeb emborok  egeb emborok
az eredet bint mind uontak  azzon
unk mariat kegek annak vonas
atul vristen kiualtkepen ualo keg
elmessegebol megh tartoztata Elso
kerdes azert imez uala  honnan
tamada mibennonk az eredet bin  
am ug mondank  hog az elso zilenk
nek adamnak binebol  kinek binenek
miatta megh foztatank az eredetzerent
ualo igassagtul  Azzonunk maria az
ert adamnak binebol kiuetetek iste
ntol  mikepen hog kiuetetek euanak
atkaboles  kinek ug monda uristen  

v
faidʼalʼomba zilod az the fiadat  enne
ten uagon hog az tob azzonok igon
nagfaidalomba zilik fiokat  azzon
unk maria kegek zile zentfiath
nag edossegel  mindon faidalomnal
kil Masod kerdes Imez vala mico
da az eredet bin mibennok  ezt ugan
ot megh magarazok  harmad kerdes
im ez uala mikepen zeplositetik megh
az lelok az eredet binnek miatta  kit
es megh magarazank  Ez keth kerdes
okbol  megh tecik  hog azzonunk is
tennek kiualtkepenualo aiandoka
bol  megh tartoztathatot az eredet bin
bol  mert az anai tiztossek ezt kouet
tyuala Neged kerdes imez uala
kitol adattatik az lelokre az ered
eth bin  am megh mondok hog az
istentol ki adot toruentol  mikoron
azert az isten ne legon kotteles az
o toruenere  niluan uagon hog ez
toruenbol ky uehette zent anat  
vgan ezert kyes ueue ottod es ut
toso kerdes imez vala kicodak az
ok kik az eredet bint vonzak  am
megh mondok hog mind azok  kik
adamtol termezeth zerent zarmaz
tanak  Azzonunkes termezetzerent
zarmazek  es uonnia keluala az er
edetbint  de istentol attul kiualkep

r
pen ualo kegelmessegbol megh ta
rtoztatek O azert bodoksagos zyz
maria  tiztasagos zyz  kibe seminemo
zeplo ninchen  emlekozel megh mert
tegodet uristen ualaztot oroktul fog
ua  hog legh tiztasagos  es embori ne
mzetnek zozoloia  No azert O kegos
segos azzonom  minekunk egetlen eg
remensegunk  minket aianl az the
zent fiadnak  es az the ergalmassa
gos zomeidet mi reank terihed  es az
iesust az the mehednek aldot gom
ochet  ez zanki uetesnek utanna mi
nekunk megh mutassad O kegos
O kegelmes O edos maria  engeg
ed minekunk az the erdomodnek
miatta  hog mi kik tegodet mindon
binoktul tizaknak uallunk  min
don binokbol megh tiztitassunk  es
Iouendobe az the zent fiadal  es veled
orzagolhassunk  amen  et tamen de primo
Ez predikacionak masodik re
ze lezon az megh tartoztatas
nak alkolmatossagarol Mel melle
imeleten kerdest tamazthatna val
aky  Hogha alkolmasualae ez  hog
az isten azzonunk mariat az o ter
mezetzerent ualo foganattiaba  az er
edot bintol megh tartoztatna  ez

v
kerdesre felelhetunk  hog alkolm
as uala  mint ezt megh bizonuthat
ok harom okossagal Elozor zent
irasbeli okossagal  Mert alkolmas
hog urunk Cristusba istennek fia
ba semi ne uettessek  mel ektellense
got ielontene  mikoron o legon or
ok vilagossagnak fenossege  es zep
lonelkilualo tikor  de ha azzonuk
maria eredetbinbe fogantatot uona  
tehat ez urunkba ektellensegot iel
onthene  tudniamint hog anya ua
lamikoron binbeuot  Errol monda
zentlelok isten az bochnek zaiaat
tal  az ananak ektellensege az five  
alkolmaslon tehat hog azzonunk
az eredetbintol megh tartoztatnek  ho
gh az ektellensegh urunkbol ky re
keztetnek Masocor thoruenbeli
okossagal  mert mindon toruennek
mutatassaual  igon gonoz fiunak
iteltetnek az  aki edos zileiet meg
otalmazhatna az ellensegtul  es za
bad akarattiazerent az ellensegnek
kezebe hagia esnie  Ez azert megh
az isteni toruennekes ellene uona  
mert ugmonda isten  tiztolled attia
dat es anadat  Touaba az termezet
nek toruenenekes ellene uona  me
rt ugmond az poganboc  zileinknek
megh nem fizethettok mit uelonk

r
tottenek  de ha azzonunkat uru
nk Cristus azeredet binbe hattauo
na esnie  tehat ordognek kezeben
esot uona  hog azert az gonozfivsa
gh urunktul ki rekeztessek  zikse
ghlon urunknak zent anat az er
edet bintol megh tartoztatnia Ha
rmacor es utozor termezetnek
okossagaual  mert Im Iol lattiok ez
uilagh zerent  ha valamel felsegos ki
ral orgzagaba ualamel zolgaiat
fel magaztalna  sokal Ionkab ille
nek anat fel magaztalnia  vgan
ezonkepen ha uristen adamot es
euat  es az angalokat  kezdetben tiz
tan teromthe  kik istennek Cak
zolgai  sokal Ionkab edos anat kel
le mindon binnelkil teromtheni  
ki mindo angaloknak karok fol
ot feluala magaztalando O aze
rt bodok zyz maria  byzon the zep
uagh  es mindon malaztal telles  
The attalad adatik azert az binossok
nek mind az malazt  mind az dico
segh αmen  et tamen de secundo Ez p
dikacionak harmadik reze
lezon killomb killomb pelda
krol  kikel uristen ki Ielontotte  
hog edos ana  mindon bin nelkyl
pro Scriptore piam lectrix ora mariam
     

v
fogantatot es zilettot Elso peldat
azert uegunk az tolosanum beli er
sokrol  kinek ildelfonsus uala neue  
ennek ez ersoknek azzonunk maria
gakortha megh ielonik ualʼa  Es hoza
eccor neki az menei pardicombol
papi ruhat  melʼ megh mastes oth
az uarasba uagon  parancola azert
neki hog az o foganattianak nap
iat  eztendonked zolgalna  Vgan
ezert ez zent ersok  azzonunknak
foganattarol nag zep konuet zorze  
mel konbe bizonuttia otet mindon
eredet binnel kil fogantatnak leni  
ez kono azert azzonunknak olʼ igon
kelle  hog az ersoknek kezebol ec
cor kiueue  es fel nitha  es megh
oluassa  es neki irasarol halak
at ada Mas peldank uagon
alesbeli alexander doctorrol  ky
mikoron parisba tanitana az dia
kokath erre  hog azzonunk mar
ia eredetbinbe fogattatot  ol igon
nag korsagh essek rea  hog olmi
nt el uiselhetetlennek lattatik
uala  ez korsagot azert eztendo
rol eztendore  Cak azzonunknak
foganattia napian zenuediuala  

r
uegre megh esmere magat  es fel
fogada hog ha megh uigaznek  
az o mondasat megh uonna  es ho
gh az zent ferench zorzetebe men
nebe  es ime legottan megh uigaz
ek  es az zorzetbe be mene  es mo
ndasat mellet azzonunk ellen mo
ndot uala megh uonna  ennek fol
otte azzonuknak eredetbinnelkil
ualo foganattarol  nagh zeep ko
nueth zorze  halalanak ideien
es magat azzonunknak aialuan  
imezt monda  Tellessegel zep uagh
en Iegossom  es sem eredetbinnek
sem tetemenzerent ualo binnek
zeploie ninchen the benned  es lel
keth igh ada megh az zyz mar
ianak Harmad peldank ua
gon eg predikatorrol  kinek fr
henricus uala neue  ki zent da
monkosnak zorzetebolualo uala  
ez mikoron azzonunknak fogan
attia napian predikallotuona  es
az pdikacion azt bizonuttotta uo
na  hog azzonunk eredet binbe fo
gantatot  ugan az pdikacion Le
essek  megh nemula  Es nagh zer
no halalal megh halʼa Neged pe
ldank uagon meges egh fraterrol  

v
ki zent ferenchnek zorzetebol ualo ua
la  ez mikoron eg uarasba kinek to
losanum neue predikallot uona  az
zyz marianak tiztasagos foganat
tanak ellene  es az utan akarna
misset mondania  azotaron melre
maruankobol azzonunknak kepe
felfaraktatot uala  Im Codalatos
dologh  legottan az kep hattalfordu
la az fraterhoz  mind ez napik ig
al ez kep  mint mongak azok akik
lattak  Az fr kegek legottan me
gh uakula  Tehat ziuenek toredel
messegeuel felfogada  hog ha me
gh uigaznek mondasat megh hina  
es legottan megh uigazet  oes mo
ndasat mind az nepnek hallasara
megh hyua otod peldank ua
gon meges eg pdikatorrol  ki ze
nt damonkos zorzetibol ualo ua
la  ez mikoron eccor predikalla
na aragonianak orzagaba  Eg or
dongost kezorithe  hog megh mon
dana  Eg nagh ketsegos dolgot  mel
let elmeiebe forgatuala  tudnia
mint ha az zyz maria eredetbin
nelkil fogantatot  auagh nem  Tehat
az ordongos nagonfel kaitha mo
nduan  Iay  Iay  Iay  azoknak kik
az zyz marianak foganattianak

r
Innepet nem illik  es az zyzrol gonozt
mondnak  ezoket haluan ez fr  oes
azuttan azzonunknak foganattia
nak innepet aietatossagal zolgalʼa
Hatod peldat ir zent anselm
us doctor  hog eg uarasba uala
eg kananok  ky papuala  ez napon
ked zoktauala azzonunknak zol
osmaiat nagh aietatossagal meg
mondania  mikoron azert eg etzaka
Ione eg falubol  holot testy binbe
essot uala  es syetne az uarasba
holot lakozikuala  keluala neky
eg folo vizon attal menie  Tehat o
maga eg haioba be ille  es kezde m
aga az haiot attal eueznie  Ezon
kozbe kezde azzonunknak veterne
ieth es oluasnia  Mikoron azert
Iutotuona az viznek kozepere  Ime
Ielonenek ordogoknek soksagy  es az
haiot uele egetombe el meritek  es
lelket mint erdomlotteuala pokolra
viuek  harmadnapon azert mikoron
az kenokba uona  lattattatek neki
hog azzonunk maria  zentoknek sok
sagaual oda menthuona  Es monda
az ordogoknek  Miokaert gotritok az
en zolgamnak lelket  Felelenek az
ordogok es mondanak  Ez lelok mi

v
nket illet  mert az mi dolgunkba
tudniamint az testi binbe fogatot m
egh  Tehat az kegos ana binossoknek
remensege  monda  Ha ez leloknek
azenak keel leni  kinek miuelko
detibe fogatot megh  tehat Ionkab
illet minket  hodnem titoket  Mert
akoron mikoron otet megh oletok  
az en veterniemet monga uala
tehat az ordogok ezt haluan
megh iedenek  es onnan mind el fu
tanak  Azzonunk kegek ueue az le
lkot  testebe bociata  es otet fel tam
aztha  es az viznek fenekerol az viz
nek partiara hoza  Tehat ez kan
anok ezon igon megh oroluen  lees
ek azzonunknak elotte  es monda
neki  dicossegos zyz  mint halaha
tom ezt en megh nekod  Kinek mo
nda azzonunk maria  Intlek tegod
eth  hog ez utan oiad magad az testy
bintol  es az en foganatomnak innep
eth aietatossagal illed  es mindon
oktol illendonek hirdessed  zent andras
hauanak nociad napian  Ezoket megh
monduan  az kananoknak latasara
menorzagba mene  o kegek azzonun
knak parancolattiat zeretettel be tel
lesituen  az puztaba futha penitencia
nak tartasanak okaert  Holot az

r
zyz mariat migh ele  nagh aietatos
sagal zolgala  es foganattianak in
nepet zerettettel ille  Ez peldakbol ve
hetitok azert O aietatos lelkok  Cris
tusnak uereuel megh valtottak  melʼ
igon Io az zyz mariat aietatossagal zo
lgalnia  Mert o el nem hagia az o
zolgait  es zolgalo leanit  ziksegokbe  
sot az otet tiztoloket  az karhozattul
megh otalmaza  es menorzagba oket
igon fel magaztalia O azert mindon
hato istennek ana  Mi iduossegunk
nek remensege O angaloknak azzo
na  minket tehozad kaiatokat  kegos
zomeidel megh tekenc  es eth ez vila
gon neried zentfiadnak malaztiat  
es Iouendobe az o zent zinenek la
tasat  kit engegon nekunk attya  es
fiv  es zenth lelok isten αmen  
Vrnak neuebe kezdetik eg
zep es aietatos pdikacio az
zonunk marianak zileteserol
Lux orta est Iusto  rectis Corde le
ticia  psalmo Nonagesimo sexto  Vil
agossagh tamada az igaznak  egen
os zyuoknek vigasagh  Ezigeket me
gh ira dauid profeta  isteni diceret
rol zorzot konuenek kilenchuen
hatodik rezeben  Mel igek melle az
bodok zyz marianak zileteserol  
De natiuitate beate virginis

v
Harom lelki tanusagtok lezon Elso
azzonunknak lelkenek meltosagos
uotarol Mas azzonunknak teste
nek zepsegos utarol Harmad az
o ziletessenek modissagarol  Mond
am hog elso tanusagtok lezon  azzo
nunk marianak lelkenek meltosa
gos uotarol  Melʼ melle imez tanusa
got uegetok  hog az isten  nagob hat
talmassagal es bocessegel teromthe az
zonunk mariat lelke zerent  hodnem
mint mind az angalokat  ez ez vil
agot  es mind az benneualo allatok
at  Hog kegek ez uglegon  Meg biz
onuithattiok Elozor okossagal  es
Ielosben haromrendbeli okossagal  
  elozor az meltosagnak okossagau
al  Mert az bodok zyz maria  orok
tulfogua ualaztatotuala istentol  es
idoben oztan igh teromtetek  hog ol me
ltossagos lenne  es tekelletos  hog lene
istennek meltosagos hailoka  menorza
gnak kiralne azzona  Mindon an
galoknak es mind ez vilagnak es ben
neualoknak azzona  Azert ez na
gh meltosagert  Az istennek felsegos
bocessegenek  kelle ot lelkebe mindon
angaloknal  es egeb teromtot allatok
nal meltosagosban teromtenye Ma

r
socor az igon kozel letelnek okossa
gaual  Mert mineuel valami isten
hoz kozelben uagon  Anneual azon is
tentol nagob hattalmassagal es boc
essegel teromtetot  Iollehet az istenek
hattalmassagafelol  mindonok egen
lo hattalmassagal teromtettenek le
gon  mind nagok mind kisdedok  
mint ennek megh ertesere uegunk
peldat  az ko  es az angal az egh aua
gh menorzagh  istennek eg bocesse
geuel es hattalmassagaual terom
tettek  de maga az angalnak es me
norzagnak ist teromtesebe  istennek
nagob hattalmassaga teccik megh  
hognem mint az konek teromtessebe  
mert az angal kozelben uagon iste
nhoz  hassonlatosbes hoza  hodnem
mint az ko  Mikoron azert azzonuk
teromtetek  Igh teromtetek hog az
o zenth vere  kibol az istennek ze
nth fia az emborsegot felueue  elva
lazthatlan egesitetnek istenhoz  hat
lelket meltosagosban kelle istennek
teromtenie  mindon teromtot allatok
nal  Ezert mert urunk Cristusnak
uttana  mind angaloknal  mind em
boroknel  Ionkab egesitetek lelkees
istenhoz  minek miatta  az malaztn
ak

v
es az dicosegnek miatta Harmac
or ez nagh ellenkodesnek okos
sagaual  imelleten kepen  Mert mine
uel ualaminemo dologba  nagob el
lenkodesok talaltatnak  Az dolog
nak megh tetelebe  istennek nagob
hattalmassaga es bocesege ielon
tetik ki  Mint ennek megh ertesere
uegetok peldat  ha ualaki halottat
tamazthatna  auag az napot del
rol nap tamadatra uohatna  Mi
koron ezok termezetzerent ne le
hessenek  ha ualaki ezoket tehet
ne  igon nag bocessege es hattal
massaga ielontetnek ky benne  
de az isten teromtuen az angalok
at  es ez uilagot  sem zorzot hattal
massaga  sem mindon megh teheto
hattalmassaga  mert az istenbe ez
keth hattalmassagok uannak  azo
teromtessenek ellene nem monda
nak  mert dauit profetanak mon
dasa zerent  monda es legottan lon
ek  parancola es teromtetenek  
De azzonuk marianak teromtes
ebe  az istennek zorzot hattalmas
saga  sokba az teromtesbe istennek
ellene ellenkodikuala  meleketh
mindon teheto hattalmassagaual
duplex est indeo potentia  Scilicet  ordinata
et absoluta

r
el uekezotuala megh tennie  Mert el
uekeztheuala  hog ez leanzo mindonko
ron zyz lenne  de maga fiunalkil ne le
nne  Touaba eztes el vekeztheuala  hog
ez zyz zenthleloktol fogadna firfiv ma
gnal kyl  touaba eztes el vekezthe uala  
hog fogadna nem tyztha embort  de
byzon istent es byzon embort  es hog
azt zilne kitol mind o  es mind egeb al
latok teromtettek Et hec omnia erant
impossibilia ordinata potencia es
mind ezok  lehetetlenok ualanak az is
tennek zorzot hatalmassaga felol  ez
ert mert  az termezetnek toruenenek
istentol zorzotnek ellenkodoi uala
nak  Es demaga vristen mind ezoket
az zyz mariaba megh teue  es tekelle  
miuel  mindon teheto hattalmaual  
azert ebbe uristen igon nagh hattal
massagat es bocesseget Ielonthe ky se
cundo ostenditur autoritatibus Maso
cor meghes megh mutattatik  hog az
zonunk marianak teromtesebe  na
gob hattalmassakat mutata es boc
esseget uristen  hodnem az angalok
nak  es mindon egeb teromtot allat
oknak teromtesokben  zent irasokal  
kirol ugmond az zent bernard doctor  

v
Nagh dolgokath tot vristen az terom
tot allatokba  de maga az istennek vy
ay semit felsegosb es nagob dolgot ne
em tot  mikepen az zyzeth istennek
aniat  kit mind az nap es az hod Co
dalnak Secundo autoritate Anselmi
Vg mond touaba rola zent anselmus
doctores  semi the hozad azzonom eg
enlo es hassonlatos  mert mindon a
mi uagon  auagh hogh folotted uag
on  Auagh alattaduagon  Ami the fo
lotted uagon  Cak isten az  Ami kegek
alattad uagon  mindon valami nem
isten  Vgmond meghes azon zent ansel
mus  ziksek uala hog az embornek  
tudniamint az Cristusnak ania  ol tyz
tasagal fenlenek  kinel isten alat na
gob nem erthetnek tercio Autorita
te ieronimi Vg mond zent ieronimus
doctores  Az akirol zolunk  magasb az
egnel  melieb az tengornel  Azert ha eg
nek mongialak tegod O bodok zyz ma
ria  annal magasb uagh  ha emborok
nek anianak mondlak  o naloknal me
ltosagosb uagh  Ha istennek abrazattya
nak mondlak  meltho uagh arra  ha
angaloknak azzonanak  az vagh  kihoz
hasonhatlak tegodet meltan nem tu

r
dom  ez o nagh melthosakat kegek ky
ielonthe ononmaga az zenth euangel
iomba  mikoron azt monda fecit mihi
dominus magna ton enuelem vr na
gokat  ky hatalmas es zent az o neue  
Tercio ostenditur exemplaritate har
macor megh mutattatik  hog vris
ten az zyz marianak teromtesebe
nagob hatalmassagat  es bocessegeth
mutata megh  hodnem az egeb allat
oknak teromtesebe peldakal  Elso pe
ldat azert vegetok istebe zerelmes hu
gaim  az zent irasnak zeribol  Mit ter
omthe azert vristen az zent irasnak
mondasa zerenth nagob tanacalʼ  Mo
ndhatnatok thy  mert az angalokat  
De az angaloknak teromtesokrol vgh
ir moises profeta  Monda az isten leg
on vilagossagh  es lon vilagossak  mel
vilagossagon az angeli termezeth erte
tik  zent agoston doctornak mondasa
zerent  Azert Ime vristen az angalok
ath cak egh zauaual teromthe  towaba
ha mondanatok mert ez vilagot  es az
benne ualo allatokat  Niluan vagon m
ert ezokethes Cak bezedeuel teromthe  
kirol vgmond dauit profetha  ipse dix
it et facta sunt o monda es lonek  
parancola es teromtetenek  Ha azerth

v
Az zenth irasnak mezeire be megunk  
megh talaliok  mert semit vristen na
gob tanacial nem teromtot  mint em
bornek o lelket  Mert mikoron az ter
omtetek  nem Cak az isten monda  de
mind az attya isten  mind az fiv isten  
es mind az zenth lelok isten  olminth
tanackoduan mondanak  faciamus
hominem  ad Imaginem et similtu
dinem nostram  tegunk emborth
az mi kepunkre es hassonlatossagunk
ra  Mert mikepen az isten harom zo
melebe  es eg allattiaba  Vgian ezonke
pen  vristen embornek lelketh igh tero
mtotte  hog eg allattiaba  es harom va
gon benne  tudniamint  emlekozeth  er
telom  es akarath  Ime azert megh tecik
hog vristen nagob tanacial  es boceseg
el teromthe az embornek lelketh  hod
nem az angalokath  az egeketh  az fod
eth  es benne ualo allatokat O azert
mel igon nagh  es codalatos az leloknek
meltosaga O mel igon nagh az mi iste
nunknek lelkonkhozualo zeretety  De
kerdhetnetok ty engometh Cristusnak
zolgalo leani  es mondhatnatok  Miok
aert akara vristen az lelkot nagob tana
cal  hattalmal  es bocessegel teromtenie  
hodnem mint az thogb teromtot allat

r
okat  bizonaual nem egebert  hanem
azert  mert az istennek fia Iouendo
be emborre uala leendo  Mind ezok
bol azert megh tecik  hog vristen igon
nagh bocessegeuel teromthe az embort  
ezert mert az isten emborreuala leen
do  es mindon angaloknak folotte  vr
Cristus iesusnak zomelebe fel magaz
tatando Az emborsek  sokal Ionkab mi
koron el Ioue az ido  hog teromtene
az zyz mariat  kitul az embori testot
fel uala veendo  Az o lelketh nagobh
tanacal  hattalmassagal  es bocessegel
teromthe  mind az angaloknal  men
nel  fodnel  es az benneualo allatoknal
secundum exemplum accipiamus ex docto
ribus sacre pagine Masod peldath
meges vegunk ezoknek megh ertesere  
Az zenth irasbeli doctoroknak mon
dasokbol  Mel zent doctorok az zent
irasnak zeribe  imelleten kerdesth ta
maztnak  hogha az vristen azzon
unk mariat  Ioban es zebben teromt
hetteuonae lelkebe annal  amint ter
omtotte  Auagh nem  Ez kerdesre felel
hetunk azon zent doctoroknak monda
sok zerent  hog Ionak es tekelletosnek
az mondatik  kyhoz az Iobol semi nem
adathatik  de azzonunk maria ami

v
nebe istennek ania uala  eleten uala  hat
ebbol ez kouetkozik  hog otet tekelletosben
nem teromthette  De hog ezt megh erce
tok  Vg mondnak az zent doctorok  hog
az isten  mindon teromtot allatot vekhet
etlen Ioban teromthetot uona  az torten
eth zerentualo tekeletossegbe  de az allath
zerentualo tekelletossegbe nem tehette  Mi
nt ennek megh ertesere vegetok peldat  
az isten nem teheti  hog az egh zam tob
uona egnel  touaba az ketto hog tobuona
kettonel  Az harom haromnal  Az negh
negnel  igmondok az tob zamokroles  Ezt
megh tehetne hog tobe tehetne az eget
egnel  de ottan nem vona egh  Az kettot
kettonel  de ottan nem vona ketto  Igh
mondok az tobirol es  vgian ezonkepen
Iollehet az vristen beatam virginem
vt dei creaturam Az bodok zyz ma
riat  mikepen teromtot allattyat  tekel
letosben teromhetteuona Az allat zerent
ualo tekelletossegbe  de ezt nem tehetthe
hog tekelletosb ania lot vona  es tekellet
osb fivnak ania  Mert Imez haromnal
semi Iob nem leheth  tudniamint vrunk
Cristusnak emborsegenel  Menorzagnal  
es azzonunk marianal  erced istennek
alatta  ez kegek megh tecik imezbol  mert
ez harmak walnak neminemo vekhe

r
tetlen meltosagot  wekhetetlen Io
tul mel az isten  Vrunk Cristusnak az
ert emborsege  valʼ vekhetetlen meltosag
oth  aminebe egesitetot az istenseghoz  
mel vekhetetlen Io  Vgian ezonkepen
az menorzages wal vekhetetlen melto
sagot  enneben  mert az menorzagh ne
m egeb  hanem istennelualo eles  Azzo
nunk mariaes vekhetetlen meltosagot
walʼ  aminebe istennek ania lon  Min
d ezokbol azert megh tecik  hog azzonu
nk maria lelkebe olʼ nagh tekelletosse
gbe teromtetek  hog semi teromtot allat
nalanal tekelletosb nem lehetot  sem keg
ek leheth  Azert mind feienked otet aie
tatossagal tiztolliok  mikepen menorza
gnak keralne azzonat  Angaloknak es
emboroknek azonat  istennek edos aniat  
Mert vgmond zent bernrd doctor Qui
marie sicut debet seruit deuote  
Valaki azzonunk marianak  mikep
pen keel aietatosson zolgal  el nem wez
halalanak ideien O azert bodok zyz m
aria O istennek dicossegos ania  Az the
dicosegodnek es Io wotodnak meltosa
gaert  wigh minketh binossoketh az the
nagh dicossegodre  halalunknak vtana
Secundum documentum erit  admi
rabilis Corporalis decoris virginis  

v
marie  Istenbe zerelmes hugaim  Ma
sod tanusagtok lezon  Azzonunk maria
nak testenek Codalatos zepsegerol  mert
mikepen az zyz maria  lelkeben mindon
teromtot allatoknal Nomosb es tekelletosb
uala  mint edefel megh mondatek  ezon
kepen testebenes  egebeknel nomosbnek  
tekelletosbnek  es zebnek kelle lenie  En
nek kegek elso oka imez  mert az nom
osb lelkot  nomosb testh illethi  enneten
uagon  hog az embori test nomosb az eg
eb oktalan allatoknak testoknel  Azok
os lelokhoz ualo egessolesseiert  De miert
hog az bodok zyz marianak lelke  wala
az o fianak lelkenek utanna  mindon lel
koknel nomosb  tehat testotes zent fianak
testenek vtanna  mindon testnel zebbet
uallot  vghog meltan modathatik orola
az ami mondatek Iudith azzonrol No
n est  talis mulier super terram
ninchen elleten azzoniallat ez fodon  te
kentetibe  zepsegebe  es bezedinek ertelm
ebe  Secunda ratio Masod oka imez  mert azpo
gan bocnek mondasa zerent  ha az term
ezet megh nem bantatik  az fiv hassonla
tos lezon attyahoz  auagh aniahoz  Az ze
nth lelok isten kegek  vrunknak foganat
iaban megh nem bantathatek  sem teuol
oghethe  kinek Celekodetibol az zyz fogada  

r
Azert Tehat kouetkozik  hog mike
pen vrunknak teste vot egesitetot az is
tenseghoz  mindon egeb emboroknek
testoknel zebuot  dauit profetanak m
ondasa zerent  ky vg monda speciosus
forma pre filys hominum zepsegosb ab
razat emboroknek fioknal  ezonkep
en Cristusnak vtanna  anianak tes
tees  De az testy zepsegh al fokepen az
testnek mine uotaba  zinebe  es az tagok
nak alkolmas helhoztetisiben  Azert Im
ar ez melle elezteb kerdhetnetok  Valon
vram isten  az bodok zyz maria  Nagh au
agh magas walae allapattiaba  awagh ke
gek kisded  Ez thi kerdestokre felelok en
az nagh albert doctornak mondasa zere
nt  hog az zyz maria igon follotte mag
as sem vala  es igon kisdeth sem vala  de
alkolmas allapatu  vala kegek ezon docto
rnak mondasa zerent  magassagaba ol
mint killencedfel arazni  alkolmas araz
uv emboroknek arazokal  hog kegek ma
gassagaba ekkora lot legon  megh erthe
titok imebbol  mert az o zent fianak tes
the  alkolmas mine wotot walla  wghogh
Igon magas sem wala  mint az oriasok  
igon torpe sem wala  mint az kisded em
borok  Mikora lot legon kegek  Am roma
ba felirthak  kinek hozusaga alkolmas
arazw emboroknek arazokal  killench

v
arazne  Iollattok kegek hog Termezet
zerent  az nag auagh magastul Ismeth
magas zilettetik  ha az termezet walam
ibe megh nem bantatik  ezonkepen az ki
sdedtul esmeth kisded  mikoron azert az
termezet azzonunkba semibe megh ne ba
ntatot legon  kouetkozik tehat hog mi
kepen vrunk Cristus vot alkolmas mag
as  ezonkepen alkolmas magasuot az o
zent aniaes  Ezt Ielonthe ky az boc Can
ticorum septimo Capitulo  Quam pul
cra es et quam decora Eg konuenek
hetedik rezeben monduan  Mel zep uag  
es ekos dragalatos Iegossom  az gonoro
segokbe  az the alapatod hassonlattatot
az palmahoz  Mel palmafa allattiaba
magas  De mondhatnatok istenbe zerelmes
hugaim  Im ertyok imar  hog az zyz ma
ria allapattiaba alkolmas magas uoth  
De akarnok imar megh tudnunk  toled
ky ezt irtad  az edos zyz marianak dic
eretire  hog ha az o testhe vote kouer  Co
ntos  auagh oztouer  Eztes Im megh ir
om en nektok  Vg mond az nagh albert
doctor  hog az bodok zyz marianak tes
tebe uot alkolmas egenlosegh  vg hog az o
testhe igon kouersem wot  es Igon ozto
uersem wot  oka kegek ennek Imez  mert
az nagh kouersek lezon emborbe az hid

r
ek es Igon nedues termezettol  Az oz
touersek kegek lezon Az nagh heusegtol  
es azzusagtul  Az testnek azert zepsege
lezon  mind az neduessegoknek egenlo
segibol  mel neuessegok emborbe wan
nak  A de azzonunk marianak testebe
az neduessegok alkolmas kepen wala
nak  hat ebbol kouetkozik  hog az o tes
te  sem igon kouer nem wala  sem kegek
igon oztouer  de alkolmas zep allapa
tu  Masocor Meges az testy zepsek al az
zinbe  mert az embori testbe harom zy
nok wannak  elso zin wagon az testnek
boreben  Masod az haiakba  harmad az
zomokbe  Elozor azert kerdhetnetok  wa
lon azzonunk marianak testenek bore
minemo zynwuala Vtrum albi  vel ni
gri  vel rubei  vel conmixti  feiervo
te  auagh fekete  Auagh woros  Aua
gh kegek sem igon feier  sem igon fe
kethe  sem igon woros O bodok zyz m
aria  agh malaztot ennekom the binos
zolgackadnak  hog az the zolgalo lea
nidnak  kyk az tyztasagba tegodeth
mindhalalik kouetnek  Az the testhy
zepsegodet irhassam igazan megh  hog
megh ercetok azert  embornek testen
ek borenek  neg zyne wagon  elso fe
iersegbol  es worossegbol zoroztetot  Mas

v
zin fekethe  harmad feier  Neged woros  
Cak az azert az zep zin  melʼ az feiersegbol
es worossegbol wagon  Az tob zinok ez elso
hoz keposth mind ektellennek  mondatn
ak  miert  ezerthog az feier zin embornek
buren  wagon Az fazasnak bouolkodes
ebol  mert az igon feier testo emborok  
igon fazekonok  es nialok fwtok  Touaba
az fekethe zin  emboroknek testokon wa
gon  Az nag hewsegnek bouolkodessebol  
mert ezok igon melek testok  Towaba az
worossegh emboroknek borokon  wagon
az bennokualo neduessegoknek nem zer
iuel ualo letelokrol  walamel emborok
azert ez harom zinu bort walnak testok
on  nem Io termezetuknek mondatnak  
Ezert mert az feier borok awagh hussuuk  
Igon testiek  ketsegossok  es ragalmazok  
  Touaba az fekethe borok awagh husuk  
igon alnokok  es kumuruk  es az Igon
woros borok auagh hussuk  igon har
agussok  es bozu allok  De amaz elso bo
rok  kiknek hussok ki feierbol es wor
osbol zoroztetot  Igon Io termezeton wa
lok  ezok igon tiztak  Iozanok  es mindon
koron widamok  ez zinth walla azzonuk
zyz marianak testees  mint az nagh al
bert doctor mongia Secundo de colore Capil
orum Mondhatnatok Imar istenbe zerel

r
mes hugaim  Im megh ertottok Im
ar  minemo zint wallot az edos zyzm
arianak testhe  de akarnok aztes m
egh tudnuk es ertenunk  haya mine
mo wot o neky  Im eztes megh irom en
tinektok  es kerlek hog megh tanulia
tok  Ennek azert megh ertessere wegetok
Imez harom tanusagot elsot Imezt  hog
az bodok zyz marianak nem wot igon
fodorhaia  mert az hainak igon fodor
saga  wagon az fazekonsagnak bosegebol  
Az igonfodor haiuk azert termezetzer
ent igon fosuenok  es telhetetlenok  De
az bodok zyz maria nem wala sem fos
uen  sem telhetetlen  Azert tehat nem wa
llot o igon fodorhaiakat Mas tanusag
ot Imezt  hog azzonunknak haiai ne
m walanak ritkak  sem igon kemenok  
sem igon feierok  Mert akik ellen haiat
walnak  ezok termezetzerent igon goro
mbak  es iras nem fokhatok harmad ta
nusagot Imezt  hog azzonunk maria
nem wallot zinten woros haiakates  Me
rt ez lezon az emborbe walo melekseg
nek bosegebol  Ez elletenok azert term
ezeth zerent hitotlenok  Tehath wram
isten walon minemo zinu wot az edos
marianak o haia  Wgmond az nag albe
rt doctor  hog fekethe zino wot  mert az zep
es Io termezetonualo testot  ez illethy  

v
ezert monga eg termezet tudo boc  
hog az olletan embor Io termezeton
ualo  kinek germoksegebe woros ha
iai wannak  es oztan megh allapatot
koraban feketeie waltoznak  Azzon
unk mariae azert elletenuala  hog
kegek azzonunk maria fekethe haiat
wallot legon  megh erthetitok imebbol  
mert ame wrunk Cristus  mikoron
zent zinet zent wernike azzonnak
ada az fatolon  fekethe haiat es zakalt
hagia raitha  k mint iruaes latiatok  
kibol wehetitok  hog wrunk Cristus
nak fekethe haia es zakala wot  Tehat
azzonunknakes olletan haia wot  Mert
azzonunk igon hassonlatos wot az o ze
nth fiahoz  Touaba eztes Iol lattiok  hog
az sidok kossegel fekethe haiat walnak  
azzonunk zyz maria kegek sidonem
bol walo wala  hat oes fekethe haiat
wallot  de nem igon fekethet  hanem
alkolmast  mel illetiuala az zep feier
rosay testot Tercio de oculis quer
itur Mondhatnatok harmacor meges  
Im megh hallok es tanulok imar aztes  
minemo zino wot az edos zyz marianak
haia  de Io attyam akarnok Imar toled

r
megh tanulnunk  minemo wot neki
feie  Im eztes megh irom  wgh mond
az nag albert doctor  hog az o feye
wala walaminere hozu  es homloka
nem wala zelos  de keskon neg zego  
es alkolmas zelo  alazatos es az fod
fele halgatho  walakinek azert elle
ten feie es homloka wagon  az term
ezeth tudo boceknek mondasok zerent  
ez elleten termezetzerent elos elme
io  Igon boc  es zomermos  Touaba az
o zomei walanak fenossok  es tyzthak  
zome fene kegek wala fekethe  zome
zories fekethek  zomoldoke es fekete  
nem siro  de alkolmas  minemo illeti
az zep fekethe zomoketh  elleten zomo
keth es zomoldokot wallot vrunk ie
sus es Item nasus rectus et medio
cris Touaba o neki orra wala ege
nos  nem hozu  de kozep modu  melʼ
az alhatatossagnak es bocesegnek Ie
ge  az pogan bocnek mondasa zerent  
  Touaba az o zent tigei  walanak sem
igon kouerok  sem igon oztouerok  de
alkolmasok  Igon feierok es worossek  
mikepen az teinek es woros rosanak
o zinok  Touaba az o zaia wala nem
nagh  de alkolmas  gonorosegos  zerelm
es  es mindon edossegel telles  Touaba

v
aiaki oneki walanak pirossak  es va
laminere temerdokok  az also aiaka
az folsonel keuesse temerdokb  de ezes
alkolmas kepen  walaki azert elleten
aiakakat wal  batosagnak es erosseg
nek iegie  Touaba az o zent fogai va
lanak fenossok  egenossok  egenlok az
hozusagba  es igon tiztak  Az o ala ke
gek wala alkolmas  es kozebben bar
walaminere barazdas  mint illethi
az zep alat  Touaba Az o zent niaka
wala igon piros  nem kouer  sem oz
touer de alkolmas Item manus m
unde et decentes Touaba kezei val
anak simak  es feierok  wiay vekon
ok es hozak  es telles testenek tagai na
gh zepok  az isteni bocessegtul Codalatos
kepen zoroztettek  Az also ruhaia va
la az o zent testehoz hasonlatos zynu  
tudniamint sem igon feier  sem igon
voros  az az zodories  palastia kegek
wala ek zinu  az az keek  Az o lepesse
wala lassu  Iarasa alazatos  Az Iarasba
kegek feiet le haituan  mikepen tyztha
es alazatos zyz  Az o zenth zaua vala
hangos  es tiztasagos  edos es gonoroseg
os  wghog ontetot uala malazt bosegel

r
az o neluere  Az dauit profetanak m
ondasa zerenth  Mindonkoron az vez
teksegot zeretiuala  Ritkan zoluala  
wala kegek Codalatos bekesegos  soha
nem lattatot megh haragudnia  soha
nem neuetot  soha hiuolkodo bezedot
nem mondot  Vala erkuceben igon
nomos  es mindonoktol zeretetos  To
uaba uala igon elos elmeio  vghog
az zyzeknek mindon dolgokat ham
ar el tanula  es meg iffvsagaba az
profetaknak mindon konuoket  es tel
les otoruent tekelletossegel hamar m
ind el tanula erat omnibus virginibus
intemplo deuocior Vala touaba az te
mplomba mindon zyzeknel aietat
osb  es alazatosb  alituan onon ma
gat mindonoknel alabualonak  vg
anezert mindont tiztoluala  Telles wa
la azert az zyz maria mindon lelki
Iozagal  mindon Io erkocoknek ekos
segeuel  es malaztnak mindon aian
dokiual  Enneten uala azert  hog ot
teth mindonok tiztolikuala  kiualtke
penualo tiztollettel  es az o Io hire ne
ue hirhozikuala mindonot  es min
donoknel  Touaba az bodok zyz maria
nak testenek zepsege  megh teccik pe
ldakboles  Ezert oluastatik Amaz egh

v
apacarolʼ  kinem ualʼa ketsegos  sem
ragalmazo  sem alnok  mint nemelʼek
kozoletok  kik bizon az menei menek
zobol  mint amaz balgatak zyzek  ky
krol vrunk zol zent mathe euan
gelista iria  ki rekeztetnek  hath
minemo wala  Alazatos wala  Nag en
godelmes wala  es feiedelmazzonanak
zeretoie wala  ez mert az apacak ko
zot az zentsegh  fokeppen ebbe al  Ez
azert mikoron eccor imadkoznek  
Imadsagaba kere az edos zyz mari
ath  hogh neki az o zepsegeth megh
ielonthene Tunc apparuit eidem
benedicta virgo maria Tehat meg
ielonek o neki az bodok zyz mar
ia  az o zenth testenek zepsegebe  ki
rol wgmonduala ozthan ez zenth
apacya  ol igon zeph az zyz maria tes
teben  hogh semi gonorosegosb  es semi
zeb o nalanal nem latathatik  de bi
zon mint edefel megh mondatek  az
ragalmazo apaciak soha az o zepse
geth lathattiak  hath kieth lattiak  
Az pokolbeli isten azzoneth proserpi
naeth  zent palnak mondasa zerent
Simile legitur de quidam religioso hasson

r
latos pelda oluastatik touaba eg ne
minemo zorzetosrol  ki azzonunkhoz
igon aietatos uala  Es nagh buzgo
sagal keuannia uala megh latnia  
az zyz marianak zepsegeth  Tehat
ime sok keresenek wttana  istennek
angala neki ielonek  es monda ne
ki  Az mi azzonunk az bodok zyz ma
ria parancol nekod  Mert megh ha
lgatta az the konorgesodet  hogh es ez
napon nekod megh ielonik  de eztes
tugiad  hog ha otet latandot  az o na
gh zepsegenek fenossegenek miatta  
megh wakulz  Melleth az zorzetos
orometosson fel won Tunc dispar
ente angelo  cepit Cogitare intra se
Tehat az angal el enezuen elole  ke
zde magaba gondolnia es mondania  
Mith tez zegen frater  ha zomeidnek
welagat el weztendod  zikseg nekod
aitonked kodulnod  es eletodeth igh
keresnod  Azert eluegeze hog Cak az
egik zometh nitna megh  es az mas
ikat be fodozne kezeuel  hog auagh
Cak az egik zome maradna  Az ha
got ora azert el Iouen  Megh ielonek
neki azzonunk maria  kinek zepse
geth latuan Cak fel zomeuel  olʼ igon
nagh gonorosegot won belole  hog az

v
masikates akariaualʼa megh nitnia  
De legottan el enezek elole az bodok
zyz maria  Tehat egh zometol megh
foztatuan  kezde magat dorgalnia m
onduan O yay ennekom niaualas
nak  Miert fodozem el az egik zom
ometh  bator mind keth zomeimnek
welagat el weztottem wona  Cak ho
gh oteth niluaban lathattam uo
na  kezde esmeth azzonukat kernie  
hog esmeth akar Cak eccor lathat
na Tunc eciam secundo apparuit ei ang
elus dicens Tehat esmet masocor m
egh ielonek neki istennek angala
monduan  parancol nekod az zwz
maria  hogh hoza zorozed magadat  
mert esmeth megh ielonik the nek
od  de az mas zomodnek welagates
el kel weztenod  kinek monda az zor
zetos  wram ha ezor zomoketh walla
nekes  kez wonek el weztenom  Cak
hogh lathassam az o zepsegenek ekos
segeth  kinek monda az angal  megh
latod az o zepsegeth  es nem hog ez egh
zomodnek welagat weztened el  de m
egh az masiknak wilagates megh ne
rod az o malaztianak miatta  Mel

r
mind wgh lon Erat eciam quid
am Iuuenis  qui assidue Cogitabat
Touaba uala meges eg iffv  ki zo
netlen gondolkodik uala az zyz m
arianak zepsegerol  es azzonunk
hoz nag aietatossagal konorogh wa
la  hog meltoltatnek neki az o zep
segeth megh ielontenie  Eg nemine
mo regel azert  mikoron nagh
aietatossagal ezon kerne az edos
zyz mariath  Ime megh allapek
elotte azzonuk maria  es monda
neki  keuanode latnod az en zep
segometh  kinek felele az iffv O bo
dog zyz maria  Iollehet meltatla
an legek en erre  de maga telles
zyuemel keuanom  Tehat monda
neki az zyz maria  Nez Iol en re
am  es lassad az en zepsegometh  Mi
koron azert ez iffv sokaigh nezthe uo
na azzonunknak zepsegh  es az zyz
maria akarna Imar elole el enez
nie  Monda az iffv O bodog zyz ma
ria  ha en az the zepsegodtul el zak
adok  soha en tobe wigaztalast ne
em vehetok  Ez iffounak azert o
zyue az nagh edossegnek miatta ket
te hassada  es istennek angali

v
ueuek o lelketh  es vgan azzon
unkal egetombe menorzagba wiuek
el fel  Ez peldakbol azert megh erthe
titok istenbe zerelmes hugaim  Me
el igon zepsegos az bodok zyz mar
ia  istennek edos ania O mel igon
bodokok leznek azok  kyk az o zinet
lathattiak zinrol zinre  vizont O m
el igon bodoktalanok leznek azok  
kik ez zep zinnek latassat el wez
tik az binnek miatta  Harom kep
en mondatnak azert az zentok bod
okoknak menorzagba Elozor imez
ert  mert lelki zomokel lattiak
az istensegot  Masocor Imezert  me
rt testi zomokel lattiak  wrunk Cr
istusnak megh dicoiolt emborseget  
  Harmacor Imezert  mert wgan ez
on zomokel lattiak azzonunknak
es kiielonthetetlen nagh zepseget  
encolkogetok azert ties vg elnotok  
ez niaualas wilagba  hog Iouendo
be mind az istennek zynet  Mind vr
unknak emborseget  Es mind az zyz
marianak zepsegos zinet  megh la
thassatok Iouendobe  tyztasak tartas
tokba kegek igon ne byzatok  Mert

r
bizon Cakaual nem Iduozolhettok  
errol monga zent gerol doctor  Az
tiztasakes nem walami istennek el
otte  Az Io miuelkodetoknel kil  Az
io miuelkodetokes Nem walami az
tiztasaknalkil  Azert walaki ez dic
ossegos zinoketh megh akaria lat
nia  ziksek hog tiztasak tartoes le
gon  es Io miuelkodetokethes tego
n  Mert killomben megh nem latha
ttia αmen Tercium document
um  erit modus natiuitatis vir
ginis gloriose Harmad tansaktok
lezon istenbe zerelmes hugaim  az ziz
marianak ziletessenek modissagarol  
  vg oluastatik azert  mint zent iero
nimus doctor iria  Mikoron azzonu
nknak zilei  tudniamint zent Ioakh
im  es zent anna azzon  mindon zent
segel fenlenenek  Huz egez eztend
ek az hazassaknak gomochet neem
vehetek  ez huzeztendok be teluen  
Vrnak fogadast tonek  hogha oket
magzattal zeretne  otet az o zolgalat
tiara adnak  Vgian ezert eztendon
ked ierusalembe mennek wala  es
istennek templomat killomb killo

v
mb aldozattokal giakoroliak walʼa  Eg
ielos innepre azert zent Ioakhim ha
zatul iersalomba mikoron fel ment
uona  es az templomba aldozattiat
baratiual egetombe fel witteuona  
az ottarra  Az papifeiedelom az o al
dozattiat az ottarrol mind el hana  
es magat igon megh pirongata  ho
gh merezkodot uona az istennek
otarahoz iarulnia  ezert mert at
okba wona istennek toruenetol  ho
gh meddo uona  az az hogh magzat
nal kil uona Ioakim ergo Confusus
Domum noluit redire et cetera Ioakhim
Azert igon megh galaztatuan  nem
akara haza menie  hog baratitol
kik ezt lattak es hallottakuala  
nagob gialazatot ne zenuedhetne  Me
ne azert titkon maiorhazaba paz
torihoz  es mikoron ednihan napik
ot uotuona  Eg neminemo napon  
istennek angalʼa nag fenossegel ne
ki ielonek es monda  Ne akar fel
nod  en wagok istennek angala  
bociattattam the hozad  hog megh
mongam nekod  mert az the konor
gesid istentol megh halgattattak  
es az the alamisnad istennek elebe

r
fel ment  Megh tekentotte vristen
az the pirongasodat  es az the medo
segodnek zidalmat nem meltan
the raitad tetetnie  Mert az isten
az binon Cak bozuo allo  es nem az
termezeton  Azert mikoron walaki
nek meheth be rekezty ezert tezy  
hog annak mehet vionnan megh
nituan  az mi tole zilettetik isteni
aiandoknak esmertessek lenie  Em
lekozecce megh sararol  ki sok ideik
meddo lon  es vegre Isaakot kinek
istentol az aldomas igertetek zile  
Ezonkepen rakheles  Az meddosegot
sokaik wissele  Vegre iosefot zyle  
ki telles egiptomnak vra lon Quis
forcior sansone  vel sancior sa
muele  et tamen ambo matres ste
riles habuere kiuot erosb sanson
nal  es zenteb samuelnel  es mind
ez kettok meddo anat wallottanak  
Ime azert Ioakim azthe hazasod an
na azzon  fogad es zyl toled egh lean
magzatot  es hiad az o neuet mar
ianak  ez mint vrnak megh iger
tetok  kisdedsegetolfogua lezon
vrnak zentoltetot  es meg anianak

v
mehebe megh zentoltetik  es zent
leloknek malaztiaua be totetik  Mi
ndonkoron vrnak templomaba lak
ozik  hog ualami ketsek orola ne ta
madhasson  Es mikepen o codalatos
keppen zillettetik az meddo anatul  
ezonkepen otole Codalatos keppen fo
gantatik istennek fia  es ziletik  ki
nek neue iesus lezon  kinek attala
adatik mindon nepnek az iduossek  
hog kegek ezoket Ionkab higed  mi
koron Iutandaz iersalomba az ara
nkapura  Anna azzont az the iegos
sodet elol talalod  mel mastan az the
tauol letelodrol igon zorgalmatos  
Akoron kegek az the ielon wotodbol
orol  Ezoket megh monduan az angal
el enezek elole Anna qoque Cum
amare fleret  et quo vir suus
Iuisset ignoraret Touaba zent anna
azzon mikoron igon sirna  mert
vrat nem tudna howa ment uona  
Nekies azon angial megh ielonek  
es amit Ioakhimnak mondotuala  
nekies mind azokat megh monda  
es parancola neki  hog megh tero vr
anak az aran kapura elebe menne  
Mellet zent anna azzon mikoron

r
megh tot uona  Az angialnak mo
ndasa zerent  otet az arankapun el
ol talala  es nagh oromel iersalomba
vrnak templomaba istent Imaduan  
terenek hazokhoz galileaba  warua
an Imar vrtul az nekik igert mag
zatot  Az zent anna azzon azert vra
tul zent Ioakhimtul fogada azzon
unk mariat  es ido reia teluen zile  
es  Mel neuekoduen harom ezten
dos koraba adattatek be az temp
loma  holot mint elt legon megh ir
tam az anunciaciorol ualo predika
cioba O igitur magne deus  quam
mirabilis sapiencia tua O azert
nagh vristen  mel igon Codalatos
az the bocessegod  mert mikepen az
azzonallatnak euanak miatta  
wezotuala el ez wylagh  ezonkep
en esmeth azzoniallatnak miatta ak
arad otet megh epoitenod O eua
nak leani  emelietok fel az thi elme
toketh  es tanuliatok megh  mert
az thi iduossektok al az zyz mar
ianak kezebe  vgian ezert encolko
getok neki mindon aietatossagal zol
galnotok  hog eth ez vilagba Nierie
zent fianak malaztiat  es Iouedobe Az bodok
sagot αmen

v
Vrnak neuebe kezdetik eg zep
es aietatos predicatio Az zyz mar
ianak visitacioiarol Imekkepen
Magnificat anima mea
dominum  hec Cantica
decantauit beata virgo
maria  Luce primo Ca
pitulo  Magaztalia az en lelko
m vrat  Ez diceretot enokle az bo
dok zyz maria  mikoron ersebot az
zont megh latogatha  mint zenth
lukac iria  euangeliomanak elso
rezebe  Mel igek melle istenbe zer
elmes hugaim  Azzonunknak ez
diceretirol  harom tanusaktok lezon
Elso tanusagtok lezon ez diceret
nek meltosagarol  Masod tanusak
tok lezon az o dicosegos uotarol  Ha
rmad es vtoso tanusagtok lezon  
az zyz marianak ersebot azzonth
megh latogatasarol  Vgmondek is
tenbe zerelmes hugaim  hog elso ta
nusaktok lezon Azzonunk marian
ak ez diceretinek meltosagarol Me
rt ez magt az tob diceretoknel me
ltosagob imez haromba  Elozor az o
tulaidonitassaba  Mert mindon dic

r
eret tulaidonitatik az o zorzoie
nek  mint az moises dicereti moises
nek  dauit dicereti dauitnak  Igh m
ondok az tob profetaknak diceretok
rol es  De ez nomos dicereth ez magt  
tulaidonitatik Azzonunk marianak  
errol monda zent lukac euengelista
Et ait maria  Magnificat anima mea do
minum  es monda maria  magazta
lia vrat az en lelkom  Mikepen azert
az zyz maria  mind az profetakat fol
ol mulattia zentsegel  meltosagal  es
dicosegel  ezonkepen az o dicereti az
tob profetaknak diceretoketh O wal
ion kinem zeretne  es tiztolne ez di
ceretot  mel el melto es edos neuezet
ot uon  hog mondassek zyz marian
ak diceretinek  es Ielosben mert mi
koron ez diceretot enokle  akoron me
hebe walla az bizon istent es byzon
embort Secundo istud canticum
precellit alia in causa et intencione
Masocor  azzonunknak ez dicer
ethy folol mulattia az thob dic
eretoketh  az okba es igekozetbe  
mert az diceretokkozol nemeliek
zoroztettek auagh hala adasert  au
agh gozodelom vetelert  minth
moisesnek dicerety  Auagh egessegh

v
nek ueteleert  Mikepen ezekhias ki
ralnak dicerethe  Ez diceret kegek lon
az istennek emborre leteleert  mel na
gob lon mind az gozodelom vetelnel  
mind egesseknek vetelenel  hat ez bo
dok zyz marianak dicerethe  melto
sagosb lon mind az tob diceretoknel
Huius rei gracia queri potest Vg
an ezert zerelmes hugaim kerdhet
ne walamel kozoletok  valon vra
am isten  Imez ketto kozol melikert
tartozom en vristennek nagob hal
la adassal  Az emborre letelnek Io
teteleerte  auagh az megh valtasnak
io teteleert  Auagh touaba Az terom
tesnek Io teteleert  Mel kerdesre im
igen felelok en tinektok  hog sokal na
gob hala adassal tartoztok vristenek
emborre letelerol  es megh valtasa
rol  hodnem mint teromteserol  Er
rol monga az aranzaiu zent Ian
os  semi ninchen kirol vristennek
nagob hala adassal tartoznank  mi
nt zent fianak emborre letelerol  
es zent kenarol halalarol  Vgmo
nd touaba zent bernard doctores Su
per omnia o bone iesu te mihi ama
bilem reddit et cetera Mindonoknek fol

r
otte O Io iesus  tegodet ennekom ze
retetosse tezon  az mi valtsagunk
nak dolga  es az kenzenuedesnek po
hara  melet enerthem az koroztfan
megh iual  Vgian ezont megh mut
tatom nektok okossagales  Mert vg
mond zent gergol doctor  Mineuel Io
nkab neuekodnek az aiandokok  
annal Ionkab neuekodnek az aia
ndokokrol walo zamadasokes  de Az
istennek emborre letelebe es ken ha
lal zenuedesebe  Igon nag aiandok
adatek embornek  mert az isten on
non magat ada  hat ebbol kouetkozik
hog ezokrol nagob hala adassal tar
toztok istennek  hodnem mint egeb Io
teteminerol hoc idem insuper ostendo
exemplaritate Vgian ezont touaba
megh mutatom peldauales  Mert am
ugh oluastatik az eg zent attiarol  ho
g eyel es napal ez zent attia  ezon ko
norogh wala az aldot Cristus iesush
oz imadsagaba  hog meltoltatnek ne
ky megh ielontenie  minemo zolgal
attia uona mennel keduesb az o zent
zinenek elotte  es minemo Io tetele
rol tartoznek nagob hala adassal  
  Mikoron azert eg etzaka efelinek

v
elotte mikoron urunknak fezol
ethe elot nagh aietatossagal Imad
koznek  ezonkozbe latha  tehat Cella
ianak aithat megh nithak  es Ime
egh mezitelen embor az Cellaba be
mene  hat ez embor teteietol fogua
talpaiglan el ostoroztatot  es kemen
touissel megh koronaztatot  latha
touaba hat uallan egh nagh es ma
gas koroztfa uagon  Mikoron ezt
lattauona az zent attya  megh kerde
hog ky uona  kinek az monda  Enua
gok az Cristus iesus Qui miserans
humano generi descendi in vterum
intacte uirginis ky konuroluen
embori nemzeton  menorzagbol lee
zalek az zeplotelen zyznek mehebe  
kinek tiztasagos verebol az embor
segot fel ueuem  kinek mehebe kille
nch honapik nuguam  ennek vtta
nna ez villagra ziletem  nem ara
nas palotaba  hanem az vtalatos
staloba  kisdet izekre  telnek kozepot
te  Niocad napra kornol meteltet
tem  harminch harom eztendek  sok
ehsegot  zomiusagot  heusegot  hidek
segot zenuedek  Vegre el arultatam  
megh fogattatam  kotoztetem  es an

r
nashoz vitetem  holot meltatlan ar
cul veretem  ennen kaifashoz vitete
em  kiellot meltatlan wadoltatam A
kaifastul pilatoshoz  pilatostul erod
eshoz  kitul bolondnak iteltetem  Vg
an ezert mikepen bolond otole megh
Cofoltatam  feier ruhaba otoztetem  es
vizont pilatosnak kildetem  kitol
oztan Nagh kemenon megh oztoro
ztatam  koronaztatam  es halalra se
ntenciaztatam  es az kopazto hegon
az ket toluai kozot  mezitelen fel fez
itetem  es nagh sernu halalal megh
oletem  Valakik azert mind ezokrol
Napiaba akar Cak eccor aietatossa
gal megh emlekoznek  keduesb enne
kom es azoknak iduossegosb Quam
totum mundum peregrinarentur
hodnem mint ha  ez vilagot zaran
dokurl be iarnak  es hodnem mint
ha mindonnap egh zotart oluasnan
ak  hodnem mint eztendek mindo
n nak vizel kinirel boitolnenek  es
hodnem mint magokat naponked
veroknek ki folasiglan ostoroznak  
  kerel azert engomet  hog nekod me
gh ielontenem  minemo Io tetelomrol

v
tartoznal nagob halʼa adassal  Se
mirol azert nagobal mint embor
re letelomrol  es kenomrol halal
omrol  ezt megh monduan  el en
ezek elole  Miert kegek hog az
zonunknak ez dicerethe fokeppen
ezokrol uagon  hat meltosagosb ez
diceret az tob diceretoknel tercio
hoc canticum precellit alia  eccle
siastica veneracione harmacor
azzonunknak ez dicereti  felol mu
lattia meltosagal a tobit Az eghazy bocol
eth tetelbe  Mert zent eghaz ezt zor
zotte  hod ez diceret naponked nagh
tiztossegel mondassek az vecerniek
on  Ezt kegek teue zent eghaz ezert  
hog mi megh tanulnok  mert az iste
nnek fia estue  az az ez vilagnak ve
gie fele ziletek az zyz mariatul  ky
miat vehettʼok mi az orok aldomasth  
kirol naponked tartozunk mi hala
adassal  vgan ezert azzonuknak ez dicer
ethe  zokot zent eghazba az tob dicer
etoknel aietatosban tiztoltetnie  Me
rt innepnapokon zouendokok gywtta
tnak reia  es tomienoztetik raitha  
enneten uagon touaba  hog mikoron

r
ez diceret enokoltetik az vecerniekon  
az hiuv koroztenok talpokra alnak  es
az firfiak siuegoket le vetik  es nagh
tiztossegel halgattiak  olʼmint ha ielon
uona az bodok zyz maria  es az o zent
fia vrunk iesus Cristus  ez azert igon
Io zokas az koroztienok kozot  mert ez
diceret mind zent euangeliom  azert
tiztossegel halgatando  hog erotte erd
om adassek  mert az boc monga  Az tyz
tossek tetelert  adatik Io malazt Secun
dum documentum dixi erit subli
mitatis  Masod tanusaktok mond
am lezon ez diceretnek dicossegerol  
kerlek uegetok ezotokbe  es tanuliatok
megh  mert amit Im irando wagok  ne
em gakortha haliatok  Ez diceret azert
dicossegos  mind istennek  mind az zyz
marianak  Elozor mondam istenek  
kit az bodok zyz maria ez diceretbe
dicere  fokeppen tizon keth modon eloz
or az o uralkodasarol hog tudniam
int  mind menon  mind fodon vralkod
nek  ezert monda  Magaztalia az en
lelkom vrat  Masocor dicere embori ne
mzetnek iduoziteserol  Azert monda
az masodik versbe  Es vigada az en
lelkom  az en Iduozito istenombe  Harm

v
acor dicere Az alazatosoknak megh
tekentesebe ezert monda  Mert meg
tekenthe az o zolgalo leananak ala
zatossagath  Negecor dicere az anai
bodokitasrol  ezert monda  mert Ime
ebbol bodoknak mondnak engom
mindon nemzetok  ottocor dicere az
Coda tetelokrol  Mikoron azt monda  
Mert ton enuelem Vr nagokat  hat
ocor N dicere neuenek zentsegerol  
mikoron azt monda et sanctum
nomen eius  es zent az o neue  Hetec
or dicere az ergalmassagrol  miko
ron azt monda  es az o ergalmassa
ga nemzetrol nemzetre  Nocacor az ke
ueloknek le ueteserol  mikoron azt m
onda  ton hatalmat az o kariaual  el
tekozla az keueloketh az o zyuoknek
elmeietol  killencor dicere az alazat
osoknak fel magaztalasarol  mikoron
azt monda  le uethe az hatalmasokat
az zekbol  es fel magaztala az alazat
osokat tizecor az ehozoknek megh
eleghogiteserol  mikoron azt monda  Az
ehozoketh be tote Iokal  tizon egecor
dicere az embori termezetnek fel vet
elerol  Mikoron azt monda Veue isrl

r
az o germoketh  megh emlekozuen az
o ergalmassagarol  Tizonkettocor dic
ere az igert megh zabaditasnak bete
llesiteserol  Mikoron azt monda  Mi
kepen zola az mi attiainknak abra
hamnak  es az o magainak oroke  Elle
ten kepen kepen dicere azert uristent
azzonunk maria  ez o diceretibe Se
cundo hoc canticum est gloriosum
beate virgini Masocor dicossegos ez di
ceret az bodok zyz marianak  mert
o benne megh iegozhettetnek az dicose
gnek tyzonketh Cillaghy  mellek vala
nak az o feiebeualo koronaba  kyrol
zent Ianos zola latasarol irt konuenek
tyzonkettodik rezebe  Azzonunknak az
ert koronaiaba elso Cillak mondatik
dignatiua preelectio meltan ualo va
laztasnak  kirol azzonuk istent diceri  
es oroluen dicekodik mikoron monda  
  Magaztalia az en lelkom vrat  Nilua
an monga vrat  kibe Ielonthy azzon
unk  mert ebbol orol es dicekodik  hog
istentol kiualtkepen valaztatot zolgalo
leanaiul  kirol igekozik halakat adny  
  Mert bizonaual az zentoknek ez nagh
orom  hogh esmerik magokat istennek
zolgaioknak leni  mert zent gergolnek
mondasa zerent Seruire deo regnare est

v
zolgalnia istennek orzaglas  Azert az
zonunk istenbe dicekoduen Monda  Mag
aztalia az en lelkom vrat  tudniaminth
az en vramat  kitol zolgalo leanul valaz
tattam  Vgmond kegek az pogan boc  kiki
mind minemo oletant zol  es miuelkodik  
es vghel  mert az zyunek bosegebol zol az
zay  vrunknak mondasa zerent  Miert
kegek hog az bodok zyz maria  ezt min
donkor keuaniauala  hog erdomlene le
ni istennek Zolgalo leana  es zent fianak
zolgalhatna  kit tuduala az zent iras
okbol az testbe Iouendonek lenie  Azert
nem Coda  hog legottan hog hitet az an
galnak ada monda ecce ancilla do
mini scilicet quod semper optaui Ime
vrnak zolgalo leana  tudniamint mel
eth mindonkoron keuantam  Ez diceret
be es vgan ezonrol halat aduan moga  
  Magaztalia az en lelkom vrat  kinek
uagok zolgalo leana O bodok zyz ma
rianak keuansaga  mel nag haznos
on be tellesodek  telles embori nemzet
nek iduossegeert O mel bodok leloknek
mondatik az  mel az zyz mariaual
egetombe keuan zolgalnia az edos Cr
istusnak De monthatnatok Io attia
am  akarnok mi toled megh tudnuk  
hogha az bodok zyz maria  alkolmas ke

r
pen kezdee ez o diceretet el  k Cristusnak
emborre letelerol hog mondana Ma
gnificat magaztalia  byzon nekunk
Codanak lattatik  miert nem monda  
diceri  auagh algia  auagh halakat ad
az en lelkom vrnak  Mikoron mindez
oketh meltan mondhatta legon  Ez ker
desre imigen felelok en tinektok  hog az
zyz maria ez igeket nem o magatul
monda  de zent lelok isten mondata
vele  mel zent lelok isten azt akara  ho
gh ez igen kezdene el azzonuk dicer
etit  Magt  Mert azzonunk diceriuala
istent mennel nagob io tetelerol  tud
niamint emborre letelerol  azert ma
gnificatot kelle mondani quod sonat
laudis magnitudinem mel Ielonti
diceretnek nagh wotat  Ezert monga
zent amburus doctor  magarazuan az
zonuknak ez diceretet  olmint azt mo
ndana az zyz maria  Ol nag es hal
hatatlan aiandokal magaztala engo
meth fel vr  hog nielu ki nem Ielonthe
ty  azert magaztalia az en lelkom vrat
De mondhatnatok meges  miert te
ne az zyz maria Ez dicerethoz hoza Im
ez igeketh  anima mea az en lelkom  
es nem monda  Magaztalom vrat  Erre
es Imigen felelok en nektok  hog eztes
zenth lelok isten akara  hog mi megh

v
tanutassunk az leloknek aiandokir
rol  melek nomosbek hodnem minth
az testiek  mikepen hogh az lelok dra
gab mindon testnel mint zent agoston
doctor mongia  istent dicernunk  Miert
kegek hog vrunknak emborre letele  lon
Ionkab az lelkoknek hodnem minth
az testoknek iduossegokre  azert mon
da azzonunk az en lelkom De mondha
tnatok meges miert nem monda
az zyz maria ez diceretot imigen  Ma
gnificat anima mea deum  vel sponsum  pa
trem  vel filium  Magaztalia az en lelk
om istent  auagh iegossomet  az attya is
tent  auagh az fiv istent  mikor mind
ezoket meltan mondhatta uona  Ez ker
desre es imigen felelnek az zent doctorok  
hog igh mondata zent lelok vristen az
zonunkal  imez keth okaert Elozor im
ezert hogh az istent felelomel tiztollie  
mert az bocesegnek kezdethe vrnak fel
elme  Az vr neu kegek az bucoletos fel
elmet be rekezty  Errol monda vristen
az profetanak zaiaattal Si dominus
vbi est timor meus ha vr vagok en  
hol vagon az en felelmem  Masocor Im
ezert  hog az bodok zyz maria mindon
Celekodetibe tulaidon diceretit el tau

r
oztatna  es Cak az istennek dicereti
re igekoznek  Ha azert mondotta uo
na az en Iegossometh  ebbe magat ig
on dicerthe uona  Vgian ezonkepen ha
azt mondotta uona  Az attiat auagh az
fiut ebben es magat dicerthe uona  ha
tuaba montha uona istent  az o zolga
lo leani alazatossagat ebben el ueztek
lotte uona  Azert Iol monda Magnificat a
nima mea dominum Magaztalia az en
lelkom vrat  melbe magat vrnak al
azatos zolgalo leananak walla  kibe
minket megh tanutha  hog valamit
tezonk alazatosson tegok  es mindon
oketh istennek tulaidonucunk Secu
nda stella dicitur diuina dulcifica
cio  Masod cillak azzonuknak Cor
onaiaba  mondatik isteni edosseknek  
kirol az bodok zyz maria Isteni edosse
gel telles leuen  oroluen dicekodik es
mongia exultauit spiritus meus ind
eo salutari meo orole az en lelkom
az en Iduozoto istenombe  az az az en
iduozoto fiamba  De mondhatnatok
ez melle istenbe zerelmes hugaim  Mi
ert monda azzonunk ez diceretbe  or
ole es nem monda orol  Mikoron ne
m sok idouel fogattauala vrunkath
mehebe  hogh ez igeketh monda  EZ

v
kerdesre imigen felelok  Hod az bodok zyz
maria az o Iduozoithog istenebe harom
keppen orole Primo ante Cristi co
ncepcionem Elozor  urunknak fogad
asanak elotte orole hitbe  es remensek
be  mert erossen hiue es remenle Az Cris
tusth az testbe Iouendonek lenie  Mikep
pen vrunk monda abrahaamothes Ez
onkepen  orolnie  zenth Ianos iria  eu
angeliomanak Nocadik rezeben  Abra
haam az thy attyatok orole  hog lat
na az en napomat  ky hywe es rem
enle  azert monda vrunk wgan ot  az ze
nth euangeliomba  latha tudniami
nth hitbe  es istennek Ielontesebol  
es orole  Secundo exultauit maria
inhora Concepcionis Cristi Masoc
or orole azzonunk maria vrunknak
fogadasanak ideien  mert errol mond
hattatlan nagh orometh walla  Ez
ert monda  orole az en lelkom az en
iduozito istenombe Tercio exultauit
post Concepcionem harmacor oro
le wrunknak fogadasanak vttanna  
mert tugiauala az telles istent mehe
be lenie  Azert niluan monda  Exulta
uit  orole  hogh megh ielonche  Merth
az o foganattianak kezdetetol fogua  
anianak zenth anna azzonnak Me

r
hebe  Cristusnak esmeretibe Ionkab
orole  hodnem mint koroztolo Ianos
oroltuona anianak ersebot azzonak
mehebe  urunknak ielon wotabol  
De mondhatnatok meges Numquid
maria sciuit antequam Concepit
Cristum  de se fore incarnandum Walion
vram isten tuttae az zyz maria  Meg
hog nem fogattauot vrunkat  hogh o
tole uona az emborsegot feel ueendo  
Ez kerdesrees  imigen felelok en az ze
nth doctoroknak mondasok zerent  
hog Iolleheth tuttalegon ezt az zyz
maria  mindon profetaknak follottok  
de maga nagh alazatossagabol  nem m
erezlotte ez mondania  sem velthe oma
gat az zyznek lenie  kitol az istennek
fia az emborsegot fel weiendo az na
gh alazattossagbol  mignem megh m
onda neki az angal  kerdhetnetok m
eges touaba Quare dixit salutari
meo  Cum Cristus esset saluator
eciam aliorum Miert monda az en
iduozitombe  Mikoron vrunk Cris
tos lot legon  mindonoknek iduo
oitoie  erre rea felel Liraimiklos
mestor  es vgh mond  hogh ezt monda

v
az o belole fel uot emborsegnek okaiert  
mert igh uot Cak az zyznek iduozoitoie  
azert orole es vigada az o lelke Tercia
stella dicitur deo chara dileccio
harmad cillak azzonunknak korona
iaba  mondatik Istennek draga zeret
etinek  Mert ugmonda azzonuk az o
diceretibe  Megh tekenthe az o zolgalo
leananak alazatossagat  Megh teken
the az az keduele es zerethe  mert ahol
oth uagon az zereteth  ot wannak az
zomok zenth agoston doctornak mon
dasa zerenth De mondhatnatok mi
ert monda alazatossagat  es nem zyzesse
geth  ez kerdesre felelok az doctorokn
ak mondasok zerent  hog Iol lehet az bo
dok zyz maria mindon Iozagos miuel
kodetinek miatta  istennek elotte ked
ues uoth  es walaztatot hogh lenne is
tennek ania  de maga ez wot kiualt
kepen alazatossagabol  Ezert mongia zent
bernard doctor  Merezlom mondanom  ho
gh az zyz marianak zyzessege istennel
kedues nem votuona  alazatossaganal
kyl  vgmond touaba rola zent agoston
doctores O beata humilitas marie
O zyz marianak bodok alazatossaga  
mel emboroknek istent zile  halandok
nak eletot ada  paradicomot megh nitha  

r
es emboroknek lelkoket megh zabad
itha  Ez harmadik Cillak melle Imel
eten dolgot mondok en tinektok  Hogh
az vristen Ionkab es felieb zerethe ez eg
leanzot  hodnem mind az angalokath  
zentoketh  es mind ez vilagot  Ezt kegek
az zeretetnek harom Iegebol bizonuto
m megh tinektok Primo exsigno do
nacionis Elozor az adasnak iegebol  
mert vgh mond zenth bonauentura
doctor  hog az istent mondatik vala
kit masnal Ionkab zeretni  mikoron
tob ioual zerety oteth  Vgmond az po
gan boces  hog az zeretet auagh ba
ratsak  al az Io akaratba  Az az akor
mondatik ualaki mast zeretnie  mi
koron Iot akar neki  de az isten olʼ felse
gos aiandokot ada az zyz marianak  
hog senkinek sem kiualtkepen  sem kosse
gel  sem angaloknak  sem emboroknek  
azt nem ada  tudniamint hogh istenek
ania uona  kinel nagob teromtot alla
tnak nem adathatik  errol mongia
zenth anselmus doctor Mit adhatha
nagob aiandokot az zyz marianak
uristen  minth oroke az zyzesseknek
alapattiaba megh maraduan  az iste
nt  az o testebol teste lottet zilne  hath
ebbol uehetitok  hogh az isten  igon zer

v
ette az zyz mariat Secundo ex sig
no conuersacionis Masod iegbol m
egh erthetitok  hogh az isten igon zer
ette az zyz mariat  az niaiassaknak
iegebol  vg mond zent bonauetura doc
tor meges  az zeretetnek iegie Imez  Ze
retettel egmassalualo niaiaskodas  vg
mond az pogan boces  Az baratsagnak
Celekodethe Imez  megh vigaztaltat
nia az baratnak latasaba  zolassaba  
es veleualo niaiaskodasba  de az ang
alok kozol egsinc  sem az zentok kozol  
kinek vristen az o niaiassakat annera
atta uona  mint es leanzonak  kinek
tellesegel ada magat  nem Cak vgh m
inth egebeknek istenol es vraiul  de ki
ualtkepen fiuiul Cuius vberibus fu
it alitus kinek emloiuel tartatek  
kinek kezeiuel viseltetek  kitol gakorta
olelgettetek  es apolgattatek  kouetkoz
ik tehat  hogh az isten az zyz mariat
igon zerette  errol monda az isten
az bocnek zaia attal  ezt zerethem  es
valaztam magamnak iegossol venom  es
lok az o abrazattianak zeretoie Tercio
exsigno impetracionis Harmad
iegbol megh erthetitok  hogh az isten
igon zerette az zyz mariat  az megh
nieresnek iegebol  mert az isten an

r
nera zerethe oteth  hog mindon ke
resebe  istennel nagobat tehet hodne
em mind az angalok  es zentok  es
telles mind zent eghaz  mert semit
otole vristen mint edos aniatul
megh nem tagadhat  ez kegek me
gh peldaztatek otoruenbe  salamon
kiralba  vg monda anianak Pete
mater mea quod uis  Neque enim fas
est et cetera keried enaniam amit aka
rz  mert nem alkolmas nekom va
lamit toled megh tagadnom  pelda
vala ez istenbe zerelmes hugaim  kit
peldaza ez salamon kiral  nem egeb
eth hanem vrunk Cristust  kit pelda
za touaba salamonnak ania  azzo
nunk mariat  mikepen azert sal
amon kiral  megh halgata aniat be
rsabeth  ezonkepen vrunk iesus ed
os aniat  mindon keresiben  ennek
kegek Ioban ualo megh ertesere Im
elleten peldaes oluastatik vala egh
gonoz embor  ez eletebe Iollehet go
noz wala  de maga az zyz mariahoz
aietatos wala  Mikoron azert sok bi
noketh totuona  ez eccor eg zent eg
hazba be mene  Es latuan ot azzonu
nknak kepet monda O bodok zyz ma

v
ria  ha tegodet segedsegol hinalak
es heiaba munkalkodnam  Mert mi
koron legek igon nagh binos  tud
om hogh megh nem halgac  Azert
en velom Imar magamat el karhoz
tnak lenom  sem segithetom megh
the miattad Cumque sic auertisset
se vt exiret desperatus Mikoron
kegek magat el teritotteuona  hog
Ki menne ketsegbe esuen  legottan az
ergalmassagnak ania megh zola
la neki  es monda  byzal en benne
em  merth ha megh pokolnak mel
segere karhoztattaluona orokeis  ki
zabadithatnalak  Ninch azert semi  
kit az en fiam entolem megh taga
dhatna  Ezt haluan ez zegen binos  
igon megh batorkodek  es azzonun
ktul bocianatot keruen  touaba oteth
binnelkil zolgala O azert zyz maria
nak kouetoi  kik otet az tiztasakba
kouetitok  Nem zinnel hanem Tete
menel  Ercetok megh  mel igon zer
ette az felsegos isten az zyz mariath  
es mel igon hatalmas az o konorge
se istennel  Mert mind az angaloknak
es zentoknek konorgesoketh folol m
ulattia Ideo ipsam in specialem pa

r
tronam vobis eligite azerth otet m
gatoknak kiualtkepen ualo otalmol
ualazatok  Mert o titoket mint iste
nek ania  mindonbe megh segitheth
Quarta stella incorona beate virgin
inis dicitur beatificacio  Neged cillak
azzonunknak Coronaiaba  mondatik
bodokutasnak  Ezert monda azzon
unk az diceretbe Ecce enim exhoc be
atam et cetera Mert ime ebbol  bodoknak
mondnak engomet  mindon nem
zetok  Meltan azert az zyz maria
mondatik bodoknak  mindon nem
zetoktol  mert o fogada  visele  es zi
le az bodoksagnak megh adoiat de
mondhatnatok emelle walʼon vr
am isten  azzonunknak ez mondasa  
mint tekeltessek megh  Mikoron la
sunk sok nemzetoket  kik Nem hogh
otet bodoknak mondanak  sot zidal
mazak  es karomliak  Mint az sidok
zerecinok  torokok  es sokfele eretnok
ok  ez kerdesre imigen felelok en ti
nektok  Hogh az bodok zyz marianak
mondasa be tellesodek  mert mindo
n nemzetokbol nekiek  tertenek vru
nknak hitere  kik az zyz mariath
bodoknak waliak  Hogh kegek Ion

v
kab megh ercetok  fokeppen harom
rendbeli nemzetok vannak ezvilag
on  kik killomb killomb teuolgesbe
uannak elsok az sidok ezok azert
az zyz mariat bodokuttiak  mert o
rola az profetaknak miattok sok iok
at mondanak  Vgmond kegek zenth
bonauentura doctor  hog az sidok ko
zol nemel hitotlenok  Az zyz mar
iaba ezt nagh Codanak mongak
uala  Hogh mikoron vona igon zeph  
egh embortoles binre nem keuanta
tek Mas nemzetok az mohmetnek
kouetoi tudniamint az torokok  zer
ecinok  agarenossok  es egeb rendbeli
poganok  Megh ezokes ha megh lat
tiok  bodoknak mongak az zyz ma
riat  mikoron az o konuokbe nagh
sok io talaltassek irua o rola  Ame
az mohmetnek konuebe  mel alkora
nomnak mondatik  Imigen irattatik  
  Mondanak az angalok O maria  biz
onnial isten ualaztot tegod  es megh
tiztutot tegod  es tiztan ualaztot tegod  
mindon ez vilagy azzonoknak folottok
Ibidem sic scribitur Vgan ot meges
imigen irattatik  senki nem ziletik ad
amnak fiai kozol  kit megh nem it

r
ne az sathan  az mariatul  es az o
fiatul megh valuan  Vg irattatik
meges vgan ot  emborok kozol sok te
kelletossok votannak  de senki teke
letosb nem uot az iesusnak anianal  
az marianal  Valaki azert az mohm
etnek toruenenek tartoi kozol  azzonuk
nak neuet megh karomlanga  Nil
uan  ez megh koueztetik  es az o zaia
kouel torettetik el  Ime azert istenbe
zerelmes hugaim megh tecik  mikep
pen az zyz maria az thi edos ania
tok  megh az poganoktules bodok
itatik Tercium genus nacionum
est cristianorum harmad nemzet az
koroztien nemzeth  Az ket elso nemze
tok tudniamint az sidok  es az mohmet
nek kouetoi  ezok teuolgesbe es karho
zatnak vtan vannak  de az Io kor
oztennok ezok  Io vton uannak  ezok
azert otet egetombe zentnek es bod
oknak mongak  Pirulion megh azert
az gonoz koroztien  ki az zyz mariat
nem akaria dicernie  Mikoron megh
az poganokes mint edefel megh mo
ndatek diceriek bizonaual O bodok
zyz maria igaz az amit the rolad
enokol zent eghaz  bodok vagh zent
zyz maria  es mindon diceretre mel

v
tosagos  mert the toled tamada az iga
saknak napia  Cristus mi istenunk  
Azert mi tegodet mind bodoknak mo
ndunk Quinta stella in corona
beate virginis dicitur mirificacio
otod cillak azzonunknak koronaia
ba  mondatik Codalatossagnak  Azert
monda az o diceretibe quia fecit mihi
dominus magna qui potens est  Mert
ton enuelem nagot  ki hatalmas vr
vg mond ez mele egh zent doctor te
ofilus  bizonaual Nagokat  Codalat
osokat az isten Celekodek az zyz ma
riaual  mikoron az binoktol otet me
gh tartoztata  Mikoron otet megh ze
ntole  Mikoron az o fiat otole zilet
tete  es embori nemzetot o attala
megh epothe  Mikoron kegek zile zi
zen megh marada  Ez kegek lon Im
ebbol quia potens est mert hatalmas  
tudniamint az isten  Mert senki egeb
ezt tolenel nem tehette  Ez Cillak mel
le imelleten dolgot mondok en tinek
tok  hog az isten ez vilaknak teromtes
etol fogua  minemo Codakat tot  semi
be nagob Codat nem tot  mint az zyz
mariaba  Ezt kegek haromal bizonut
tom megh thi nektok Elozor zent iras

r
sal kirol vgh mond a zent bernard
doctor  Iolleheth az vristen neg Co
dakat tot legon  az teromtot allatok
ba  de maga semibe nagob Codat nem
tot  mint az zyz mariaba  kit mind az
hod  es mind az nap Codal  Vgan ezo
nt bizonuthia zent anselmus doc
tor  es tob zenth doctorok Masochor
megh bizonuthom okossagal Imi
gen  semi mondathatik Nagobnak  
minth hogh az isten emborre lon  Mi
koron sokkal tauolb legon az isten az
teromtot allattul  hodnem az teromt
tot allath az semitol  Az teromtoth
allatfelol azert semi nagob nem mo
ndathatik  mint hogh legon istenek
ania  Mert ez nagh malazth es dicos
egh  kinel isten az teromtot allattal
nagobat nem kozolhethe  Errol mon
gia zenth anselmus doctor  semi tehoz
ad azzonom hassonlatos semi hozad
egenlo  Mert mindon ami vagon  aua
gh folotted uagon  Auagh allattad va
gon  Amel folotted uagon Az Cak is
ten  Ami kegek allattad vagon  min
don ami nem isten harmachor m
egh bizonutom peldauales Merth
az isten nagot ton  mikoron meneth  es

v
fodet  es az benneualo allatokat ter
omthe semibol  Cak egh bezedeuel  mert
dauit profetanak mondasa zerenth  
monda es lonek  parancola es terom
tetenek  de ennel nagob codat ton iste
en az o zent aniaba  Mikoron az o ze
nth verebol az embori testot felue
ue  kit men es fod megh nem foghat  
Item magnum fecit deus quando
touaba nagh dolgot ton az isten  miko
ron adamnak kisdet tetemebol  Egh na
gh azzoniallatot teromthe euat  de
ennel nagob dolgot ton vristen  mikor
on az zyz marianak kisded verebol  
egh zompillantasba vrunknak zent
testet zorze  es az istenseghoz egessithe
Touaba nagh dolgot ton az isten
mikoron az vizezonnek miatta  ez
vilagot el uezthe  Es az niok embor
oketh tudniamint nouet  fiaiual
egetombe megh tartha  de ennel na
gob dolgot ton  mikoron az zyz mari
at mindon eredet binnek zeploietul
megh tartoztatʼa  es embori nemzetot
o attalʼa megh valtania vegeze Item
magnum fecit deus quando fara
hone submerso touaba nagh dolgoth
ton az isten  mikoron faraho kiralt

r
mind nepeuel egetombe az voros te
ngorbe boritha  es az sidokat  kik akor
on istennek valaztot nepiualanak  
zaraz labal raitha attal viue  de en
nel nagob dolgot ton az zyz mariaba  
mikoron az kegotlen ellensegot poko
lbeli ordogot  zent fianak miatta me
gh gozuen  telles embori nemzetot me
gh waltha Touaba nagh dolgot ton
az isten mikoron az puztaba az sido
kat nennie menaual tartha  de ennel
nagobat ton  mikoron az zyznek me
hebe zenth fianak testet zorze  mind
az zentoknek eletokre  Touaba nemel
egh nagh dolgot tone vristen  mikoron
az Iordannak vizet wyzza foltatha  es
akaznak oraiaba  tiz garadical az na
pot hatra vonia  de megh enneles na
gob dolgot ton  mikoron az zyznek re
ia engedetire menorzagbol le zalʼa  es
magat giermoke teue  Mind ezokbol az
ert megh erthetitok  hog vristen mind
on dolgainal nagob dolgot Celekodot  az
zyz mariaba Sexta stella in Coron
a beate virginis dicitur sanctificacio
hatodik Cillak az zyz marianak Co
ronaiaba  mondatik megh zentoles
nek  kirol vgmonda et sanctum nomen

v
eius Es zent az o neue  bizonaual az
istennek neue mondatik zentnek  me
rt mindon zentsek mel gondoltathatik
tekelletosben vagon az istenbe  es az o
zenth neueth meltan viseloketh  zente
tezy  Errol monda vristen moisesnek
attala  Legetok zentok  mert en wr ze
nth wagok  ki megh zentollek titoketh  
Az bodok zyz maria azert dicekodik
ebbe  hogh el zentsegos fiat fogada  ki
nek zentsegos neuenek miatta  oes ig
on megh zentoltettetek emelle imezt
vegetok ezotokbe  hogh az zyz mar
ia meltan dicekodik errol  mert vrn
ak neue az zyz mariaba Ionkab mon
datik zenthnek  hodem emborre letel
enek elotte  Iolleheth akorones zent
lot legon  kirol vgmonda dauit profe
ta sanctum et terribile nomen eius
zenth es rettenetos az o neue  Ennek
oka kegek imez  mert az zenth neu  
magaraztatik verel megh otoztettet
nek  Mert otoruenbe semi mondatik
uala zentnek  hanem Cak az  mel az
aldozatnak vereuel megh otoztetik ua
la  de az isten emborre letelenek elot
te  nem otoztetot uala megh verel  de
az zyz marianak mehebe  Az o tiztasak
os verebol az emborsegot fel ueuen  

r
nemikepen azert mondathatik verel meg
otoztetnek  mikoron az testbe egessittet
ot legon az verhozes  es vegre az zent
koroztfan tulaidon zent vereuel me
gh otoztetek  es firoztetek  Azert ebbol
mondatik hog az istennek neue Ion
kab mondatek zentnek  emborre lete
lenek vtanna  hodnem az eloth  Azert
meltan monda az zyz maria et sanc
tum nomen eius es zent az o ne
ue O azert zyzek gondoliatok megh
az isten az zyzben mel nagh zeretet
eth mutata  thy hozatok  Hogh tudni
aminth az o piros vereuel az zyztol
fel uottel  valtot es zentolt megh titok
eth  kirol vgmonda zent Ianos  zerethe
minketh es kimosa az mi bineinkbol  
az o zenth vereuel  azert zeresetok ot
eth septima stella In corona beate
virginis dicitur miseracio Het
edik cillak az zyz marianak Coro
naiaba  mondatik ergalmassaknak  
azert monda az o diceretibe Et mi
sericordia eius et cetera es az o ergalm
assaka  nemzetrol nemzetre  otet fel
okon  olʼ mint azt mondana  Nem Cak
enuelem ton nagokat ki hatalmas  
de mindon nepel  kik istent felik  ez

v
bol azert megh teccik  hog ezigekben
az zyz maria dicekodik arrol  hog o
az ergalmassaknak ania  ezert enok
li zenth eghazes rola monduan ma
ria mater gracie  mater misericordie
maria malaztnak ania  ergalmas
saknak ania  the minketh mi ellen
segonktol megh otalmaz  es halalu
nknak ideien fogagh hozad  touaba  
ez melle imezt ezotokbe vegetok  ho
gh az bodok zyz maria  meltan dic
ekodik ez hetedik Cillakba az isteni
ergalmassakrol  mert sohol semi Cel
ekodetibe vristen hozank nagob erga
lmassagat nem mutatha  mint ebbe  
hogh tole az emborsegot fel ueue  hog
kegek megh ercetok  az Istennek meel
nagh ergalmassaka ielontessek ki  az
zyz marianak attala embori nemzet
hoz  Ime harmat tanuliatok megh
Elsot imezt  hog ez uilaknak kezde
tetol fogua  nem vot  Mast sinc  sem le
zon olʼ binos embor  ki ha teritendy
magat az zyz mariahoz vgmint kel  
ergalmassakot ne nieron  Ezt kegek
byzonuttya az zenth anselmus doct
or sugmond O bodoksagos zyz maia  

r
mikepen mindon binosnek  The toled
el teruen  es toled el hagiattatuan
ziksek hogh el wezon  Vgian ezonkep
en mindon binos the hozad teruen  es
the benned bizuan  ziksek hogh erga
lmassakot nieron Ennek oka kegek
imez mert az zyz maria  mikoron le
gon ergalmassaknak ania  eg binost
es el nem hagh  Cak hog hiuen es ig
azan hoza terion  el nem hagh hogh
erthe nem esedoznek  es neki malaz
tot es ergalmassakot nem niernie  
Azert monga vgian azon zent ansel
mos doctor O felix maria tu pec
catorem O bodok zyz maria  the az
binost mind ez vilaktul megh vta
ltattat  aniai kegelmessegel hozad
olelod  sem hagod el addek  mignem
vristen the miattad megh engeztel
tetuen  oteth az o malaztiara vezy
Mast imezt tanuliatok ez melle
megh hog ha az ergalmassaknak
ania az zyz maria  nem vot vona  ez
vilak az nagh binokert mellek ben
ne bouolkodnek  regon el wezot vo
na  Ezt bizonuthia egh doctor fulgen
cius neuo swgh mond  regon az ek  es
az fod el multak vona  ha az zyz mar

v
ia konorgeseuel nem tartottauona  
ez kegek megh teccik az latasbol  mel
leth zenth damoncus latha  Mert vr
unk Cristus akaria wala mind ez
vilagot el veztenie harom lanciakal  
az harom fo binokert  kikel ez vilak
telles  tudniamint  az keuelsekerth  
fom fosuensegert  es az gonoz testi
binert  de azzonuk marianak esedoz
esenek miatta tartatek megh Har
madot imezt tanuliatok ez melle
megh  hogh ha az zyz maria az erga
lmassagnak ania  nem konorgot uo
na ez vilakert  sokal sanarusagosban
ostorozna otet  hodnem mint masta
an az o bineiert  Ezt kegek megh biz
onutom nektok lot dolgokal  Mert re
gon othoruenbe  migh az isten embore
nem lon  sokal sanarusagosban ostor
ozia uala az binert ez vilagot  hod
nem mastan  Mert gakortha cak egh
binert nagh sok nepet el vezt uala
Ame az binert mind ez vilagot el
vezthe az vizezonnek miatta  toua
ba az egh torkossagert  az sidok koz
zol sokakat el vezthe  mint moises
iria  touaba akornak egh lopasaerth  

r
istennek igaz itelethe zerent  israel
nek fiay kozol  az ellensektol harmi
nch hat emborok vagatanak le  Mi
nth Iosue konuebe wagon megh irua
Touaba eg baluan Imadasert huz
onharom ezor emborok vagatanak
le  mint moisesnek masod konue
be vagon megh irua  Ime azert m
ind ezokbol megh erthetitok  mel ig
on megh gotriuala regon isten
az binoketh  Ame az mi elso zilenk
nek eg binokert  tudniamint az en
gedetlenseknek bineiert  otezor ezte
ndek smegh annal touab  Az Iambor
ok istennek zinenek latasatol ki rek
eztetenek Sed postquam virgo
maria deum concepit  de minek
utanna az zyz maria az istenth
mehebe fogada  es zyle  Mikoron sok
binok  es tobek hodnem regon masta
an bouolkogenek  ez wilagon  tudni
amint baluan Imadasok  waraslasok  
karomlasok  keuelsegok  ragalmassa
gok  es az termezeth ellenualo binok  
es demaga az isten mind nagh erga
lmason el war  hog az binokbol ky
terionk  Errol ira zent pal apastal  

v
titus pispoknek  Megh ielonek az
mi iduozoitho istenunknek kegel
messeke  nem az mi igassakunk
nak miuelkodetibol  de az o erg
almassaga zerent iduozithe mi
nketh  Azert halakat agunk iste
nek  mert azzonuk marianak
miatta  az o ergalmassaka vag
on nemzetrol nemzetre  otet felok
on Octaua stella in Corona beate
virginis dicitur triumfacio Nioca
dik cillak azzonunknak Corona
iaba  mondatik gozodelom vetel
nek  kirol oroluen dicekodik az
zonunk az o diceretibe  es vgmo
nd fecit potenciam in brachio
suo et cetera ton hatalmat az o kariaban  
el tekozla az keueloketh  az o zyuo
knek elmeietul  byzonaual az ze
nth irasba  az istennek karia mo
dnatik istennek fianak  Mert mi
kepen embor Celekodik mindot ka
riaual  ezonkepen az isten az o ige
ienek miatta  az az fianak miatta
ton mindonoketh  Errol ira zent
Ianos In principio erat verbum  
et Infra  omnia per ipsum facta sunt kezdet

r
be uala az igie  es alab ugh mon
da  mindonok o attala lonek  Ez o
kariaba az az fiaba  az attia isten
ton nagh hatalmat  Mikoron me
gh goze az ordogot  ki embori ne
mzetot biria uala  vgmonda toua
ba azzonunk dispersit superbos
mente cordis sui el tekozla az
keueloketh  az o zyuoknek elmeie
tol  Vg mond azzonunknak ez di
ceretin az cirillus pispok  ez igey
azzonuknak ertendok  az ordogok
nek seregokrol  Mert ezoket  kegot
lenkoduen ezfodon  Vrunk ez vilag
ra Iouen el tekozla  Azert az zyz
maria meltan ez gozodelom vete
lrol dicekodik  mert o miatta  es o
verebol fel wot testnek miatta  vr
Cristus iesus az ellensegot megh go
zye  Vghogh Imar betot istennek
mondasa az zyz mariaba  melleth
megh ira moises elso konuebe mo
nduan ipsa conterret Caput tu
um o ronthia megh az the feiedet  
mert az zyz marianak miatta  fi
anak attala  ordogoknek hattalmas
sagok megh toretek de ez melle
mondhatnatok  Mikepen  az zyz

v
marianak miatta  mondatik or
doknek hatalmassaga megh tore
tnek leni  mikoron lassok megma
stes  nagh sok emborokon hattalm
assakot wallaniok  mert megh az ko
roztienokkozoles sokakba be buik  es
oketh gotri  nemelieketh kegek ko
zolok elmeiokbe wakut megh  Azert
ezokbol kouetkozik es lattatik  ho
gh semibe nem torettetot legon m
egh az o hattalmassaka Ez kerses
re imigen felelok en az zenth do
ctoroknak mondasok zerent  hog
urunknak kenzenuedesenek mia
ta  melkent zenuede az testbe mel
eth az zyztol fel uon  zabadittatank
megh ordoknek hattalmassagabol  
mint urunk monda az zent eua
ngeliomba  zent Ianos iria euangel
iomanak tizonkettodik rezebe  Nu
nc princeps huius mundi eicietur
foras Mastan ez vilaknak feiedel
me  az az az ordok ky vettetik  oka
kegek miert buik nemel emborokbe
az ordok imez  mert az binnek miat
ta neki hattalmat adnak raithok  
  errol monda zent ieronimus doctor  
kor az ak ellensek  senkit megh nem

r
gozhet  hanem Cak az akarot  hat
ebbol megh teccik  hogh az zyz ma
rianak miatta  ol igon megh toret
tetot ordoknek hattalma  hogh o sen
kit megh nem gozheth  hanem Cak
azt  aky neky engied Nona stella
In corona beate virginis dicitur
exaltacio killencedik Cillak az
zyz marianak koronaiaba  monda
tik fel magaztalasnak  Ezert mo
nda azzonunk az o diceretibe depo
suit potentes de sede  et exaltauit
humiles le uethe az hatalmasok
at az zekbol  es fel magaztala az
alazatosokath  ez hatalmasok wal
anak az keuel angalok  kiket vris
ten az menei zekbol leuethe  Es azal
azatossok Az ol emborok  kik az peni
tencianak tartasaba magokat megh
alaztak  ezoketh az keuel angalok
nak helokre magaztala fel menorza
gba touaba le uethe az isten az ke
uel sidokat  kik ualanak az profet
aknak mondasiba es az toruenbe ha
talmasok  hagiuan oketh az o erdo
mokbol az teuolgesnek melsegebe  
es fel magaztala az alazatossokath  az
az az poganokat  kik az apastaloknak

v
predikacioiokra az koroztien hit
re terenek  Auagh kegek az hatal
masokon  ertethetnek ez vilagy ke
gotlen feiedelmek  es mind azok  kik
az binnek tetelebe hattalmasok  kik
eth vristen az feluot emborsegbe  az
vtoso itelletbe mikoron megh iteli
ez vilagot  alaueth pokolnak fenek
ere  es fel magaztalia az alazatossok
at  az az kik eth ez vilagon vristent
alazatossagal zolgaliak Quia qui
se exaltat humiliabitur  et qui
se humiliat exaltabitur Mert vru
nknak mondasa zerent  zent lukac
iria  valaki magat fel magaztalia
megh alaztatik  es vizont valaky
magat megh alazia fel magazta
tik  Azert mongia az tiztolletos be
da doctor  Leuethe az hatalmasok
at az zekbol  es fel magaztala az ala
zatossokat  Mert ez vilaknak kezdet
tytolfogua  nem zontenek el veznie
az keuelok  sem zontenek az alazat
osok az zent hitbe niaiaskodok fel ma
gaztaltatnia De mondhatnatok ez
melʼlʼe Miziksek wot az zyz maria
nak az o diceretibe arrol orolnie  es
vigadnia  hogh le vetotte az hatta

r
lmasokat  es fel magaztaltha az ala
zatossokat  erre en Imigen felelok ty
nekthok  Hogh az zyz maria meltan
dicekodik errol  mert o benne es oat
tala niluan megh tanitha minketh
vristen  ielosben vrunknak emborre
letelebe  hogh az keuelsek igon el ta
uoztatando  es az alazatossak igon ho
zank olelendo  Megh tanitha kegek
ielosben imez haromba Primo in
hoc quod deus se inipsa summe
humiliauit elozor ebben  hog az isten
omagat az zyzben igon megh allazia  
mert az allazatossak kirali Iozak  es
menei laitoria zent bernard doctor
nak mondasa zerenth  ziksek wala
hogh az isten ki mindon lelki Iozag
okkal telles  Az allazatossagnak Ioza
gara tanitana  Es megh ielontene
magaba  Meleth meghes ton  Mikor
on az zyznek mehebe be zala  es mik
oron uona mindonoknek vra lon
mindonoknek zolgaia  megh alazua
an magat mind az testnek fel vetel
eik  Es melʼ megh ennel nagob  mind
az halalik  es az koroztnek halalaik  
Errol monda zent pal eg leuelebe  
semie teue magat  az zolganak abra
zattiat fel ueue  lon engodelmes mi
nd halalik  es mind az koroztnek hal

v
alaik Secundo inhoc quod humilita
tem exaltauit Masochor megh ta
nitha minketh vrunk az keuelsek
nek el tauoztatasara  es az zenth al
azatossaknak hozank olelesere azzo
nunkba imebbe  Hog az alazatossak
ot fel magaztalʼa mindonoknek fo
lotte akkoron  mikoron az mi Ter
mezetunketh  mindon angeli Term
ezetnek follotte  zent attianak Io
gara helhoztethe  Vgian ezonkep
pen alazattos aniates  Mindon an
galoknak es zentoknek folottok
fel magaztala O zenth alazatossa
gnak Iozaga  mel el nagh fel mag
aztalast erdomle Tercio inhoc
quod superbos angelos et cetera harm
acor megh tanitha minketh az al
azatossaknak hozank olelesere im
ebben  Hogh az keuel angalokat  es
sidokath  nagob rezere karhozatba
hagia  Es az alazatossokath  Tudni
amint az apastalokat  tanituanok
ath  kik olminth megh vettettek va
lanak  hattalmasoka teue  Mert
zenth pal iria  Ez vilaknak el vet
othseget valaztha vristen  hogh megh

r
gialaza az hatalmasokat  Azerth
meltan dicekodik az zyz maria Mi
nd ezokrol  mikoron azt monda  
Leuethe az hattalmasokat az zek
bol  es fel magaztala az alazatosso
kath O azert keuel zyzek  gondol
iatok megh istennek itelethet  Me
rth Im haliatok hogh az zyz mari
anak mondasa zerent  Leuethotte az
keueloketh  es fel magaztaltha az
alazatossokath  Azert tauoztassat
ok el az keuelsegot  es olelietok ho
zatok az zenth alazatossagoth De
cima stella in corona beate vir
ginis  dicitur refectio scilicet fidelium
Tizedik Cillak az zyz marianak
koronaiaba  mondatik hiuokn
ek megh elegoitesenek  Azert Mo
nda azzonunk az o diceretibe Esu
rientes Impleuit bonis Az ehoz
oketh be tote Iokal  es az kazda
gokath heiaba  auagh heuan boc
atha  Vgmond azzonunknak ez
mondasan  az basilius neuo doctor  
Az ehozok az poganok  Ehozenek
azert mert az isteni malaztot Tel
les ziuokel keuanak  erthetok regon

v
kiket vr cristus betothe lelki Iokal  
Az kazdagok azok  kik az bodoksagot
vetottek az testiekbe  es ez fodiek
be  minemok valanak az reg po
gan bochek  es azok wttan killo
mb killomb eretnokok  kiket vru
nk bocitha hiuan  Mert zent pal
apastalnak mondasa zerenth De
um non glorificauerunt istent
nem dicoitottek  de el fottanak
az o bocesegokbe De monhatna
tok ez melle Miert illot az zwz
marianak errol dicekodnie  olm
inth o benne wot uona  hogh az is
ten az iokat ehozoketh Iokal  telles
itotte be  Erre imigen felelok en  Ho
gh az zyz mariath azert illethy
uala ez  mert az isten o tole ueue
fel mind az vert  mind az telles te
tot  melet ada az hiw koroztenok
nek ettelol es ittalul  orok iduos
segokre  es Ez zentsegnek vetelenek
miatta az bodoksagot  ehozoketh
be thoty vristen az menei Iokal  
Ezert monda az artatlan Cristus
iesus zent Ianos euangelista irya
valaki ezy es iza az en testomet
es veromet  en bennem lakozik  es

r
en o benne  Azert az zyz maria errol
dicekodik  hogh o tole ueue azt fel  
amit az otari zenthsegbe nekunk ha
gia vndecima stella In corona
beate virginis dicitur susepcio
tizonegedik Cillak az zyz maria
nak coronaiaba  mondatik az val
aztattaknak vetelenek  Ezert mon
da azzonunk az o diceretibe suscepit
israel puerorum suum et cetera veue isrelt az o
giermoketh  megh emlekozuen
az o ergalmassagarol  veue mo
ndam israelt  az o giermoketh  mi
kepen alazatos es tiztha giermo
keth  Mert az kisded giermokok
alazatossok es tizthak  Monda az
ert azzonunk ez diceretot ennek
ki Ielontesere  mert az isten Cak
azokat vezy eth ez wilagon mal
aztiara  es Iouendobe az dicosse
gre  akkik alazatossok es tyzthak  
Ezth Ielonthe ky wrunk az zenth
euangeliomba  mikoron monda
zenth mathe iria Nisi conuersi fu
eritis et efficiamini sicut paruli
Hanem ha Cak megh terendotok  es
leztok mint az kisded giermokok  
be nem mentok menorzagba  

v
az malaztot kegek eth ez vilagon  
es Iouendobe az dicosegot azzonuk
attal walhattiok  Errol mongia ze
nt anselmus doctor O bodok zwz
maria  mel nagh zolgalattal ta
rtoznank the nekod  mert the at
talad waliok az Cristust attiank
fiaul  teattalad waliok oroksegol
az menorzagot es  Azert meltan az
bodok zyz maria errol dicekod
uen  halakat ad vristennek telles
embori nemzetnek kepeben Duo
decima stella ac vltima in Co
rona beate virginis dicitur Complecio
Tizonkettodik Cillak  es vtoso  az
zyz marianak Coronaiaba  mo
ndatik az isteni igeretoknek be
tellesooesenek  azert monda azzo
nunk az o diceretinek vegebe sicut
locultus est ad patres nosrtros
Mikepen zola a mi attiainknak
abrahaamnak  es az o magain
ak mind oroke  Ezt azzonunk az
ert monda  mert az istennek ig
erety az embori termezetnek fel
vetele felol  vrunkba megh ma
rad oroke  mikoron az embori
testh az istenseghoz egessitetuen  
Megh maragon oroke Touaba

r
vgian niluan monga  Abrahaam
nak es az o maganak  ezert mert
vristen kiualtkepen zolt uala vr
unk felol neki  es igerthe uala vr
unkat neki  akoron mikoron isten
nek parancolattiara  akaria uala
fiat Isaakot megh aldoznia  Am vg
monda vristen neki  moyses Iria
elso konuebe per meipsum Iuraui  
multiplicabo semen tuum Ennon ma
gamra megh eskottem  megh sokas
ithom az the magodat  mikepen az
eknek Cillakit  es az Tengornek fo
uen zomith  vgh monda vegre  megh
aldatnak az the magodba ez fodnek
mindon nepey  ezert mert engedel
az en parancolatomnak  mel igekbe
igere vristen abrahaamnak vrun
kath  Mert abrahaamnak magaba
az az vrunk Cristusba  mindonnepek
az az mindon nepek kozol nekiek  me
gh aldatnak  tudniamint az vtoso
iteletbe  akoron mikoron azt mon
gia vrunk Venite benedicti patris
mei Gertokel en attyamnak aldot
ty  ez kegek be tellesodet az zyz ma
riaba  ky urunkat zile  Azert az bo
dok zyz maria  ez o diceretebe errol

v
nagh oromel halakat ad vristen
nek O azert bodosagos zyz maria
O dicossegos edos maria  Minemo
halakat agunk tenekod  es mine
mo diceretoketh tegunk the nekod  
Mikoron the attalad enne sok Iok
ath waliunk O wayha akoron Iel
on uotam uona  Mikoron ez dicere
tot enokled  byzon enes weled eget
ombe terdeimre le esuen  enoklot
tem uona  es mondottam vona  Ma
gaztalia az en lelkom vrat  αmen
Harmad tanusaktok le
zon istenbe zerelmes hu
gaim  az megh latogat
asnak modissagarol  Mint latoga
ta megh azzonunk zyz maria Er
sebot azzonth  vgh oluastatik azert  
  Mikoron azzonunk maria zent
fiat mehebe fogatta uona  es gab
riel angaltul megh ertotte uona  
hogh rakonsaga ersebot azzones ma
gzatot fogadot uona  es az magzat
mehebe hathonapyuona  zenth lelok
istennel telles leuen  kezde gondol
nia  hogh az kit ersebot azzon me
hebe fogadot  zentfianak ellotte Iaro
uona  kezde azert otet zenth lelok
erre Intenie  hogh fel kelne  es ersebot

r
azzonth megh latogatna  es az o
zenth fianak ielonuotanal  ersebot
azzonnak mehebe ualo fiat megh ze
ntolne aduertite ergo quam hu
militer Vegetok ezotokbe azert  mel
alazatosson ker aldomast  az el me
nesre  az o iegossetol zenth Ioseftol  
melet megh nieruen  menorzag
nak keralni azzonia  ki mene na
zeretnek warasabol  Ierosalem fele  
egnihan zyzekel  Gondoliatok meg
O hivlelkok  mel alazatosson megon  
es aietatosson  feie le haituan  zom
ey le figeztuen  az fod fele  Imadko
zuan  es istenth diceruen  Megon
uala kegek mezitelen labbal  ezert
hogh magat zabna az regulahoz  m
eleth az o zenth fia adando wala
az apastaloknak O mel igon az
o ziw oruondozuala Iaruan  es
istennek fiat meheben wisseluen  hi
zom hogh az nagh oromnek mia
ta  az hozu wtnak semi faradsa
gat nem esmeri wala  de zentlel
oknek malaztianak edossegeuel
telles leuen  sietetossegel  Es nagh
widamsagal megon wala O en lel
kom  ha akoron ielon uotaluona  mit
totteluona  hizom hogh az zyz ma
rianak labainak niomdokith  

v
oruondetos konhullatassal megh
apolgattad uona  es zyuednek nag
oromeuel Imezt mondottad uona  
Aldot uag the zyz mindonhatho
istennek ania  es aldot a the me
hednek gomolche Quid dicam plu
ra Mit mongiak thobeth  Mene
az zyz maria elezteb iersalomba
istennek templomaba  es ot vrat
Imaduan  es vrnak halakat adua
an  Indula zakariasnak hazafele
O bodok ersebot azzon  Minemo
almat latal az el mult etzaka  al
madale  hog nekod ellen ielos ve
ndegid mennenek  tudniaminth
az Cristus istennek fia  es az o zent
ania  angaloknak azzonia Itaque
intrauit domum maria Elbe
mene azert azzonunk maria za
kariasnak hazaba  es kozone er
sebot azzonnak monduan  orom
od legon nekod mindonkoron  en
zentsegos rakonsagom  Ersebot az
zon kegek hogh halla azzonuknak
kozonetet  zent lelok istennek mal
aztia azzonunknak zauabol az o
mehebe zaluan  megh inditha az

r
kisded giermokot  tudniaminth
zenth Ianost  Vg mond az magar
azo iras  Azzonunknak zauath
elezteb halla ersebot  de az mal
aztot hamarab erze zenth Ianos  
Esmeruen azert zenth Ianos  vru
nkat anianak mehebe Ielon lenie  
orole  es Imada  es kit zauaualʼ ne
m valhatha  oruondetossegenek
mogiaual walla Mox igitur Eli
sabet repleta est spiritusancto Legot
tan kegek ersebot azzon be telles
odek zenth lelokel  es terdire le es
uen  azzonunknak kezeit foga  
Ezutan megh olelgethe  es apol
gatha O zyz marianak edos ap
olgatasy O ersebot azzon  erzotte
le wala wo ha ziuednek nagob
orometh  lelkodnek nagob wig
asagat  minth ez eg wttal hyzo
m hog az zyz marianak lehel
lethe ersebot azzonnak zaiaba be
menwen  az o zyueth attal Iarya  
es isteni edossegel be tothe  wgan
nera hogh ersebot azzon magat m
egh nem tirhete  de nagh zoual felʼ

v
kaitha es monda  Aldot uagh the az
zonoknak kozotte  es aldot az the me
hednek gomolche  Es honnetan vago
n ez ennekom  hog Ioion az en vram
nak ania enhozam Ecce enim vt fac
ta est vox salutacionis tue  Mert
Ime hogh lon az the kozonetodnek
zaua az en fileimbe  oruondoze az
kis giermok az en mehembe  es bodok
wagh ky hittel  tudniamint az ang
alnak  mert megh tekelletnek the
benned  mellek monduan wannak
tenekod wrtul Gondoliatok me
gh mel naghuala ersebot azzonnak
zyuebe az wigaztalasnak edossege  
az istennek fianak  es az o anoknak
Ielon uotokbol  Tehat az bodok zyz m
aria istennel telles leuen  Nem fel
emelkoduen  az hiw dicosegnek miat
ta  de Ionkab magat megh alazua
n  es mindonoketh istennek tulai
donituan  Terdeire le esuen  es kez
eit ozue teuen  Nagh vidam arca
ual kezde istennek halakat adnia  
es nagh zoual kezde mondania Ma
gnificat anima mea dominum Mag
aztalia az en lelkom vrat  es vig

r
ada az en lelkom  az en Iduozitho
istenombe  es mind az tobites weg
ik el monda  Ennek wttanna m
egh marada azzonunk ersebot az
zonnial haromhonapik  foglalu
an enne Idonek alatta magat er
sebot azzonnak zolgalattiaba  es
bezeliuala ersebot azzonniak
azt  mint az angal hozia menth  
es mit neki zolth  Es mint istennek
fiat mehebe fogatta  es hog faidal
omnal kil mehebe wysselne  Es to
uaba  minth az o fianak miatta  az
profetaknak mondasok zerent  ez
wilak megh wona waltando Az
harom honap be teluen Azzonunk
ersebot azzontul el bucozek  Es na
gh alazatossagal esmeth az zyzekel
egetombe  zakariasnak hazatul  Tere
nazaretbe  zenth Iosephnek az o Ieg
ossenek hazahoz  No azert Cristus
ba zerelmes hugaim  Mind ezokbol
tanuliatok megh  miemo zeretet
tel kelion zolgalnotok az zyzmari
at  kit hallatok nagh zerettettel
zolgaltnak leni ersebot azzonth  az
o rakonsagat  kith ha tyztha ziwel

v
teztok  az isteni malaztot erdom
litok  kinek Miatta lelkotokbe m
egh zentoltetok  mikepen zenth Ian
oses megh anianak mehebe megh
zentoltetek  es az eredet bintol me
gh tiztutatek  vrunknak es zenth
anianak Ielonuotokbol  es touaba
az bodoksakba  keralne azzonnia
es koronaztattathattok  Mert az Io
es tiztha zyzeketh  vristen menor
zagba  zaz koronaual koronazia
megh  mint vrunk monda az ze
nth euangeliomba O igitur vi
rgo benedicta  O domina glo
riosissima  O azert aldot zyz m
aria O dicossegos azzonom zyz
maria O edos azzonom zyz mar
ia  elmeieuel ki foghattia megh  es
nielueuel ki ielontheti ki  az the
nagh meltosagidat  malaztidat  es
lelki Iozagidat  bizon ezoknek ky
ielontesebe el fogiatkozik  nem Cak
emboroknek nieluok  de megh az
angialokees  kerlek azert tegodet  ho
gh az the edos fiadnal legh essedozo
miertunk  es ez vilagon nieried mal
aztiat  Iouendobe zent orzagat ame
     

r
De purificacione
Kezdetik urnak neuebe azzo
nunk marianak megh tyztul
atiarol eg zep es aietatos predi
kacio melʼ harom rezbe lezon
Elso reze lezon Azzonunk mar
ianak  megh tyztulassanak alko
lmas uotarolʼ Kerdik azert ez
melʼlʼe az zenth doctorok  hogh
ha a ziksegh ualae azzonunk
marianak  az megh tyztulas
nak toruenet feluenni  auag
nem  Ez kerdesnek megh erte
sere  reia felel  eg zent irasbeli
mestor  maroi ferenc  es ad
ket zep tanusagot Elso tanus
agh imez  hog azzonunk mar
ia istennek zent anya  az me
gh tyztulasnak toruenenek
fel uetelere  nem uala kotel
es  Ezt kegek megh erthetʼok
harom okossagbol elso ok uet
ettetik  urunk Cristus felol  
mert ug uagon megh iruan  az
cazari konbe  hog az kiral  ne
em koteles az tole zorzot tor
uenre  De ez megh tyztulasn
ak toruenet  isten zorzotte ua

v
la  es attaualʼa emboroknek  
hat ebol kouetkozik  hog azzon
unk fyafelol  ky byzon istenua
la  nem uot koteles  az meg tiz
tulasnak toruenenek fel uetelʼ
ere Masodik ok uetettetik az
ana felʼol  az az azzonuk ma
ria felol  Mert ug mondnak
doktorok  zomonkel es latiok  
hog semi meg nem tiztittatik  
hanem Cak az zeplos  es fer
telmes alat  De azzonunk ma
ria  mindonostulfogua tyztha
uala  mind az eredet bintul  
mind az bocanando binoktolʼ  
mind halalos binoktul  Hat eb
ol kouetkozik  hog o omaga fe
lol semuot koteles  az meg tiztulʼ
asnak toruenenek fel uetelere
Harmadik Ok uetetik az tor
uen felol  Mert uristen az me
eg tyztulasnak toruenet  hau
al attaualʼa ky  ugmondot ua
la  leuitici duodecimo  Az azzon
ialat  ha firfiuv magtul fyat
fogadant  zeplos lezon  es zikol
kodik az megh tiztulasra  de

r
azzonunk maria  urunk Cris
tust  nem fyrfivtul  de zent lel
oktul fogada  hat az istentol ki
adot toruen  sem kotelezte otet
az meg tiztulasra  es nem zik
olkodot annak feluetelere  sem
fya felol  sem maga felol  sem
az toruenfelol Masod tanusag
kyt mond az maroi ferenc doctor
ez kerdesre  imez  hog Iolleth az
zonunk  ne zikolkodot legon az
megh tyztulasra  mint megh
mondatek  de maga alkolmas
lon felueni  harom okaert Elso
Okaert az isteni tiztolletert  Me
rt ebben  hog azzonunk az meg
tiztulasnak thogruenet felueue  
uristent ket keppen tiztole  Elso
keppen  mert engeduen az tor
uennek  meg mutatta  hog ez
megh tiztulasnak toruene  igaz
uona  es moisesnek attala is
tentul adatotuona  Mikepen
ame urunk Cristuses  iollehet
hog  az kornolmetelkodesnek
toruenenek fel uetelere  ne

v
zikolkodot legon  de maga fel
ueue  hog ebbe meg mutatna  me
rt az toruen igaz toruen uot  
es istentol adattatot uot Ma
skepen tiztole  azzonunk mar
ia  az megtiztulasnak toruen
enek fel uetelebe uristent  Me
rt iol tugiauala  zent leloktol
meg tanutatuan  hog ha feel
uenne  ebe az profetaknak mo
ndasi be telesodnenek  Az tobi
kozot kegek  ez mai napon  ket
profetaknak mondasok teles
odenek be elozor be telesodek
az aggeius profetanak mond
asa  aggei  ij  holot ug oluastatik  
  hog mikoron az babiloniabel
ieknek miattok  ierusalembe
az istennek temploma  el to
rettetotuona  zorobabel kir
alnak miatta  esmet megh
epottetek  ielonek azert ur ag
geius profetanak  es monda
neky  uagone ualaky tikozolet
ok  hog ky lattauona ez templo
mot  az o elso dicosegeben  Mon

r
da touaba  Meg egkeues ido ua
gon  es el Io az mindonoktul ke
uanatus  es be totom ez hazat di
cossegel  nagob lezon ez meg epot
tetot templomnak vtoso dicosse
ge  az o elso dicossegenel  ez profe
tanak mondasa  ma telesodek
be  ualion ki uala az mindonok
tol keuanatus  Hanem Cak ur
unk Cristus  ky ez mainapon
uitettetek zyz aniatul  ez tem
plomba  kirol uristen zola az pr
ofetanak atala  Lon touaba ez te
mplomnak utoso dicossege  nag
ob az elsonel Elozor imeuel  mert
eth ez temploma tartatek fel az
zonunk maria  es eth fogada az
v zizesseget uristennek Masocor
mert  eth Codalatos kepen iegze
tek az zent iosefnek  es eth gako
rta istennek angalitul uigaztal
tatek Harmacor mert  urunk Cr
istus  tizonket eztendos koraba  eth
ez templomba talaltatek megh  es
eth gakorta  az nepet tanuta  es
sok Codakat ton  Ime azert sokal
nagob lon  ez templomnak az o
utoso dicosege  az elsonel Masocor

v
be telesodek ez mainapon  az ma
lakhiel profetanak mondasaes  
  malakhielis tercio Capitulo  ug mo
nda uristen  Ime en el bociatom
az en angalomat  az az koroztolo
ianost  kimondatik angalnak  Ne
m termezetebol  Hanem tiztibol  
ugmonda touaba  es hamar el Io
az o templomaba  az uralkodo  
kyt ti kerestok  mert urunk cri
stus koroztolo Ianosnak  el Iouet
enek utana  ottan hamar el Io
ue  ez uilagra  es ma uitetek  
edos anatul az templomba  ez
azert elso oka  miert lon alkolm
as azzonunknak  az megh tiztul
asnak toruenet fel ueny Ma
sodokaert alkolmas lon felue
ni  ordoknek galazatokert  Me
rt megh esmerteuala  azzonuk
maria  zent leloktul  hog ha ez
meg tiztulasnak toruenet  feel
uenne  ebol ordogh megh ga
laztatnek  mert emiat mindaz
o zizessege  mind urunk Cristus
nak byzon istensege  ordoktol
el eneztetnek  hog az mi ualt
sagunk megh ne bantatnek  

r
  mert ug mond  isidorus doctor
hog ha pokolbeli ordog  byzon
sagal megh esmerhette uona  
urunkat istennek leni  az si
dok attal  soha otet megh ne
em fezittette uona  es ekkep
en az mi ualtsagunk  meg ba
ntatot uona  ha kegek azzon
unk az meg tiztulasra nem
ment uona  ky kelotuona iel
onteni emboroknek  hog az zil
es utan  zizen meg maradot  
es ez miat  mind emboroknek  es
mind ordogoknek  ky ielont uo
na az o fianak istensege De ha
mondana ualaky Nem de ne
m esmerte ualahog  pokolbeli or
dog  hog azzonunk  az zilesnek ut
tana zizen megh maradot  Ez ke
rdesre felel zent tamas  es ugmo
nd  hog pokolbeli ordog  az o ter
mezetebol  sokat meg tudhatna  
es esmerhetne  ha az isteni hat
alomtul meg nem tiltatnek  Me
gh tiltatek azert istentul  az zile
snek mogianak meg tudassatul  
hog az mi ualtsagunk meg ne
bantatnek  Meg tiltatek tuaba

v
istennek angelitules  kyk ne
m hadnakuala  az zizhoz kozel
getni  Mint ez meg peldaztatek
Otoruruenbe  Salamon kiralba Ca
nticorum tercio Capitulo  holoth
ugoluastatik  hog salamon ki
ralnak agiat  hatuan eros fe
gueros uitezok  orizik uala  az
eieli felelomert  Pelda uala ez  
az salamon peldaza uala  ur
unk Cristus iesust  salamo
nnak agia  azzonunk mariat  
kinek mehebe  urunk Cristus
kilenc honapik  kedueson nu
guek  Az eros uitezok  peldaz
ak istennek angalit  Kik azzo
nunkat zonetlen orzek  az eieli
felelmektul  az az ordogoktul
Harmad Oka miert alkolm
as lon azzonunknak  az megh
tiztulasnak toruenet  felueni
az mi tanusagunert  mert eb
be tanuta minket azzonuk  az
alazatossagnak  es tiztasagnak
iozagira  ha azert azzonunkal
az menei templomba  be akaruk

r
menunk  uele egetome magu
nkat meg kel alaznunk  es testo
nnek lelkonknek  tiztasagat kel
ualanuk  mert kilomben az me
nei tempomba  nem mehetunk  
  erol monda zent ianos  latasarol
irt konuenek huzonegedik rez
ebe  semi zeplos alat  be nem me
gon oda  az az azmenei templomba
  Ez harom okaert lon  azzonuk
marianak  az meg tiztulasn
ak toruenet fel ueni  kyre ma
ga nem zikolkodek  mint edefel
meg mondatek  et tamen de primo
Ez predicacionak masodik
reze lezon ez mai ꝓcessiorol
kerdik azert doctorok  Mioka
ennek  hog ania zent eghaz  ez
mai napon  ego zouendokokel
es giertiakal  iar processiot  Mel
eth eztendo attal  egeb nap nem
tezon  Ezkerdesre felelnek azon
zent doctorok  Es ugmondanak  ho
g ezt ania zent egihaz tezi  negok
aiert Elozor Az regi teuolgo zok
asnak  el tauoztatasanak okaiert  
  Mert az romabelieknek  mikoron
meg poganok uonanak  eleten zok
asokuala  hog az bodogazzon hauanak

v
elsonapinak eielin  zeuendokoket  es
gertiakat egetnekuala  Az februe
neuo istenazzonak tiztossegere  kyt
ok mondnakuala  az mars neuo is
tennek anianak leni  melet hadnak
istenenek mondnakuala  Ezt kegek
tezikuala ezert  hog az mars isten
hadnak istene  Az tiztossegert mel
eth anianak teznekuala februe
nak  adna nekik elensegokon di
adalmat  Vgian ezon napokba  zok
tanakualʼa aldozatot teny  az pok
olbeli istenoknek es  mint pluto
nak  kyt okmondnak uala  pokol
nak istenenek leny  hog zileiok
nek  es germokoknek  es rakonsag
oknak lelkokon konorolnenek To
uaba az romabeli azonokes  Ez ho
nak elso napinak eielin  faklakat
egetnek uala  Ennek emlekozetire
hog az proserpina  mikoron uona
igon zep ziz  Az pluto pokolnak ist
ene  megh keuana otet  es el rag
ada  pokolba uiue otet  es ot isten
azzona teue  Ezt meg ertuen proser
pinanak zilei  az erdokon  es berek
ekon  Ego faklakal keresek  Mikor
on azert  az romabeliek urunkn
ak hitet feluottekuona  Ez gonoz
zokast  meghsem haghattiak uala el

r
  Latuan ezt az sergius papa  ez gon
oz zokast iora ualtoztatta  hog ez
zokas bator helen maradna  de ma
ga ig  hog mas igekozet alat tennek  
hog amit tottenek az pogansagnak
alapatiaba  az baluan istenoknek
tiztossegokre  Az koroztiensegnek
alapatiaba  eztendorol eztendore
tennek  azzonunk Ziz marianak
tiztossegere  Ez gonoz zokasnak el
tauoztatasaert zorze  azert ania zent
eghaz ez mai processiot Masod oka
ert zorze azzonunk marianak ti
ztasaganak  ky ielontessenek okaert
  mert ualaky haluan  hog azzonuk
az meg tiztulasnak toruenet felvot
te uelhetne ezt  hog azert uotte
fel  mert zikolkodot rea  hog azeret
meg mutasa aniazent egihaz  h me
rt arra nem zikolkodot  mert o zep
es fenos uot  az zent eletnek mia
ta  mikepen az gertianak uela
ga  ez masod oka  miert iarunk
ma ego zeuendokokel  es gertia
kal processiot Harmad okaert
Ez mai processionak peldazasaet
  Mert azzonunk maria  az bodok
iosef  simeon  es az anna Iouendo
mondo azzon  tiztoletos processiot
tonek  Es az germok iesust  ig ui
uek

v
az templʼomba  azonkepen mies
processiot iarunk  es kezonkbe ego
zeuendokot uisselonk  mel peldaza
urunk Cristus iesust  Mert az ze
uendokbe auag gertiaba  harmak
uannak  tudniamit  az gertianak
mechy  uiuza  es uilaga  Ezokon pe
ldaztatnak az harmak  melek ua
lanak urunk cristusba  az uiuz
peldaza urunknak zent testet  Me
rt mikepen az mehek  az uiuzt tiz
tan ereztik  ezonkepen azzonunk
maria urunknak zent testet  tizt
an zilʼe  mindon firfiv magnalʼkil
  Az giertianak mechy touaba  pelda
za az o zent lelket  mert mikepen az
mech  az uiuznak alata el eneztet
ot  ezonkepen urunknak zent lel
ke  az o zent teste alat  Az gertia
nak uilaga kegek  peldaza az o biz
on istenseget  Melʼ orok uilagos
sak  kirol ugmonda az boc  Cand
or est lucis eterne  Orok uilagossag
na fenossege  kin ielonte urunknak
byzon lelket  vg monda touaba  et
speculum sine macula  k es zeplonel
kilualo tikor  kin ielonte zent testet
  vg monda touaba  et imago bonitatis
dei  es istenek iouotanak abrazatia  
kin ielonthe  az o bizon istensegeth

r
Neged es vtoso okaert Iarunk pro
cessiot  az mi tanusagunkert  Mert
ebe hog az processioba  ego gertiat ui
selunk  kibe mondam hog harmak
taltatnak  meg tanuttatunk mi  ho
gha isten elot  tiztaknak akarunk ta
laltatnuk  harmakat kel magukba
ualanuk Elsot az bizon hitot Mast
az io Celekodetot Harmadot az eg
enos igekozetot  Mert az kezonbe ego
gertia  peldaza az hitot  az io miue
lkodettel  es mikepen az gertia  az
uilagossagnal kil  meg hotnak mon
datik  ezonkepen az hit  az Io miuel
kodetnel kyl  Az gertiaba ualo mec
kegek  peldaza az io miuelkodetbe  az
egenos igekozetot  az az hog ami Iot
tezunk  Cak istenre nezue tegok  Ig
teziuala az Iot  amaz eg nomos azzon
kirol ug oluastatik Vala eg nomos
azzon ki azzonuk marianak  igon
aietatos zolgalo leana ualʼa  Ez haza
melʼlet  azzonuknak tiztossegere  eg zep
kapolnat rakattatotuala  Melʼet killom
killom kepokel  meg ekositotualʼa  Eth
ez kapolmaba  naponked azzonunknak
tiztossegere  kaplaniaual misset mon
datuala  Mikoron azert  Ez mai zent
napra Iototuona  Es kaplania ielon
nem uona  lata hog ez mai zenth

v
Napon missenel kil lene  Elbe mene
az kapolnaba  es ot azzonunknak ke
pe elot terdeire le esuen  kezde azzo
nukat nagsirassal kerni  Hog ez
mai zent napon  ne hadna misse
nelkil lenie  Ezonkozbe el zondo
rodek  es eletten latast lata  Tehat
o uagon  eg igon nag zep zent eg
hazba  mikoron az eghaznak zep
seget Codalna  Ezonkozbe latha  
hat be Iouenek keth zep ifiak  kik
kariokban hoznakuala  Codalatos
zep zonegoket  kiket kouetnekua
la nag sok ifiak  kyk mind isten
nnek angeliualanak  Az zoneg
oket azert az otarnak elote  le ter
itek  Ennek utana latha  Tehat el
be Io eg embor  ky teue zorbol Cin
alt ruhaualʼ ualʼa fel otoztetot  
kit kouetnekuala  nag sok venok
  Ez kegek uala az koroztolo zent
ianos  mind az patriarkakal es
profetakal Ez utan lata hat esm
et be Io eg  kipispoki ruhaualu
alʼa fel otoztetot  kit kouetneku
ala  nagsok pispokok  es egeb ren
dbeli nepek  Ez kegek uala zent pe
tor  mind az apastalokal  Martirom
okal  es ꝯfessorokal  ezok azert mind

r
az nagotarnak elebe  zepon fel alan
ak  Mikoron ez azzon ezoket Codal
na  Ezonkozbe lata  Tehat elbe Io eg
igon zep  koronas kiralne azzon  
kinek arciaia fenlikuala  mint
az fenos nap  kit kouetnekuala
zantalan sok zizek  ez kegekua
la azzonuk ziz maria  mind azsok
zizekel  Ennek azert az zentok mi
nd feiet haitanak  Es eg kirali zek
be nag tiztossegel le iltettek Mik
oron ez kiralni azzonnak  zepse
get Codalna  ezonkozbe lata  tehat
az segostiebol kiioue  eg ifv  hat na
la uagon eg ol zeuendok  ez ifv
azert  az zeuendokbe elezteb ada
az kiralne azzonnak  azutan az
utan mind az zentoknek  Ez azzo
nnak es ada  ennekutana lata
tehat  az segostiebol elky Iouenek
ket zouendok uisselo Ifiak  kamsa
ba otoztettek  Ezok kegek ualanak  
zent lorinc es zent vinche  Ezok
utan Ionekuala  ket felpapok  Ezok
ket angalok ualanak  Vegre oz
tan el ki Ioue  az papes  Ez kegek
ualʼa urunk Cristus iesus  Es az
nag otarra fel alanak  zent petor
kegek  az tob zentokel egetombe  Nag

v
zoualʼ  ez mai zent miset  az zent
eghaznak kozepotte  el kezde M
ikoron azert Iutottanakuona
az offertoriomra  az kiralne
azzon  mind az zentokel  zeuen
dokoket  az otarra az papnak
fel offeralak  Az azzon kegeg  ne
m akara az ouet fel uini  de
maganak akara tartani  Teh
at az kiralne azzon  el kildeeg
ifiat  ki ez azzonnak angala ua
la  es parancolʼa neki  hog az az
zonnal  az zeouendokot az otar
ra feluitetne  es ne hadna az
papnak  az misebe meg kesne  ha
kegek fel nem uinne  tehat erou
el kezebol ki uona  Mikoron azert
semikepen  nem akarna fel uini  
de maganak akarna tartani  az
angal  az zouendoknek egik ueg
eth ragada  masikat ez azzon  
kezdek azert  egmas kezeben te
toua uonia  Ezonkozbe az zouen
dok kette zagada  es az azzon az
latasbol fel ebrede  lata hat az zo
uendoknek egik fottia  kezebe ua
gon  naghalakat ada azert iste
nek  es azzonuknak  hog ez mai

r
zent napon  nem hattakuona mi
sennelkol leni  Az zouendokfot
kegek  igon haznos uala  merto
miatta  killomb killomb korok
meg uigaznak uala  Ez peldab
ol azert meg tecik  hog az ziz ma
ria  az o aietatosit  mindon zik
segokbe meg segiti  Ez neg okat ue
tik azert doktorok  miert zorze
anna zent eghaz  ez mai zenth
processiot  azert aietatoson kel Iarni
kouetkozik imar ez pdicac
ionak harmadik reze mel
az aietatos leloknek igon aetatos
Mikoron azzonunk maria  ur
unk Cristust betlehembe  karac
on eiel  ez uilagra zilte uona
az staloba  Mondatik kegek stal
lonak ezert  mert az uarasnak
barmi Niarba  ebbe zoktakuala
delolnie  Vala kegek ez haz  dau
it kiralnak attiae  asisaie  az
sidok azert  Cak tartiak uala  es
mindonostolfogua nem hadnak
uala el puztulnia  dauit kiral
nak emlekozetiert  Eth ez haz
ba azert  az bodok ziz maria meg
marada  az kis iesusal  es az bodok

v
zent iosefelʼ  mind ez mai napiglʼan
  Mikoron azert  ez mai napra Iut
ottanak uona  azzonuk maria
ueue urunkat  es az zent Iosefelʼ
betlehembol  menenek ierusalem
be  hog urnak parancolatiat be tel
esitenek  ki azt parancoltaualʼa  
hog mindon azzoniallat  zilesetol
fogua neguen napra  fiaual eg
etombe  ierusalembe az templom
nak aitoiara menne  es fiat ad
na az papnak kezeben  Az pap ke
gek  uiuen az germokot az otar
nak eleiben  halʼakat adna iste
nek  az ziletot germokrolʼ  es en
nek utanna  fel emelne az ger
mokot istennek elote Eztes par
ancoltauala touaba uristen  ho
gha az azzon  ol kazdagh uona  tehat
eztendos barant  galambot  es ger
licet aldoznek  ha kegek zegen uo
na  ket galambot  auag ket gerli
cet aldoznek  Miert kegek hogh
azzonunk igon zegen uala  nem
aldozhata barannal  hanem ket
galambal  auag ket gerliceuel  m
int zent lukac euangelista iria
Otoruenbe kegek eleten zokas uala  

r
hog az azzoniallatok  harom rend
be alnakuala az templomba  legh
elol alnakuala az zizek  Az uta
an az ozuegok  legutol oztan az
hazassok Azzonunk maria azert
az templomba be menuen  kezde
goldolnia  houa alana  Miert
kegek hog o bizon ziz ualʼa  gond
ola hog az zizek koze alana M
ikoron azert oda alot uona  m
iert hog azok  keuel zizek ualan
ak  megh utalak azzonunkat  
ueluen otet hazasnak es nem zi
znek leni  kezdek azert azzonuk
at pirongatnia  es eleten bezedel
iletnie  The mikoron fiadat oled
be ualiad  mikepen uelod te mag
adat  az mi tarsasagunkra melto
nak lenod  menel azert ennen  az
tehozad hasonlatosokhoz  Tehat az
zonunk maria  feiet le figeztuen  
zomeit le hatuan  nag pirultar
caual  mene az hazasokhoz  Azok
es kezdek azzonunkat  bozzunta
nia  es imezt neki mondania  The
keuel azzon uag  mert elozor ne
m akaral kozinkbe Ionod  ugan
ezert  mikepen zegennek  es elue
tot zomelnek  nem akaranak helt
adnia  Gondola azert imar hog

v
ha az ozuegok koze menne  azok
otet ionkab megh utalnak  ezert
mert meg ozuegh nem uala
  Nag alazatossagalʼ azert  mene
az templomnak  leg utoso aitoia
moge O bodok ziz marianak
nag alazatossaga  es nag bekese
ge  Ime menorzagnak kiralne
azzona  mikoron legon mindon
azzonoknak folote aldot  alʼ az
utoso helon  olmint nem uona
melto  emboroknek tarsasagok
koze Ezon kozbe Az fo pap zak
arias  koroztolo zent Ianosnak
attia  az templomnak sanctua
riomiabol ki menuen  es latuan
azzonunkat fiaualʼ egetombe  az
aitomogot alania  be telek zent le
lokel  es esmere otet leni ziznek  
es istennek  es embornek ananak  
  es legottan kezde mindonoknek
hallasara  urunknak bizon isten
seget ualania  Ezutan foga azzon
unknak kezet  es uiue az zizeknek
kozikbe  es ada ot neki mindon ziz
nel tiztoletosb helt  Imezt mondu
an  ez az ziz  kirol esaias profetala
monduan  Ime az ziz fogad es zyl
fiat Mongiaualʼa es ezziznek ofia

r
israelʼnek bizon megualtoia  Ezt
haluan az nep  igon Codalkoznak
uala raitha  Es megh marada az
zonunk ot  az helon  mind zent fia
nak az paptulʼ be muttatasaiglan  
mint edefel meg mondatek Vegre
Oztan zakarias  ez uallas tetelert  
az zidoktul megh olettetek  Ezt iel
onte ki urunk  az zent euangel
iomba  zent mathe iria  monduan
barakhiasnak fianak  zakariasnak
uereiglen  kit megh oletok az temp
lom kozot  es otar kozot Az zenth
simeon kegek  mikoron uona ig
on koros  tudniamint  tob hodne
m mint zaz eztendos  es uona telʼ
les zent lelokel  nag aietatossagal
konorog uala istenhoz  zonetlenua
lʼo imadsagiba  embori nemzetnek
ualtsagaert  feleletot uot ualʼa ke
gek zentleloktul  hog adek halalt ne
m kostolna  mignem megh latna vr
nak Cristusat De ualion hol uotte
uala ez feleletot  ez bodok simeon ze
nt leloktol  vgmondnak doctorok  
hog ez zent simeon  mikoron uona
Otoruenbe igon nag doctor  es olua
sna eccor esaiasnak konuet  Iutha
az igekre  holot ugmondesaias  Ime
az ziz fogad  es zil fiat  ezt simeon lehet
etlennek uele  azert az ziz neuet  tud

v
niamint  az uirgot  el faraga  es az
helon almat ira  az alman kegek  er
tetik ifv leanzo  Mikoron masnap
regel  ezt meg tekentotteuona  lata  
tehat az almat  el faraktak  es az hel
ot  arannal uirgot irtak  Ez latu
an el Codalkozek raita  Ezonkozbe
alom Iutha rea  es el zondorodek  ig
von oztan feleletot  zent leloktul  ho
gh ez istennel nem lehetetlen  de le
hetsegos  hog az ziz magzatot foga
gon  es zilon  es adek megh nem hal
na  mignem ezt zomeiuel latna  
Ez kegek ma tellesodek be Mikor
on azert Ez bodok simeon ez mai
napra iutot uona  Ez mai napon
Imadkozuan  sokasagnak folotte  Ion
kab fel geriede az aietatossagba  es
imezt kezde mondani O abraam
nak  isaknak  es iakobnak istene  
valion mikoron Io el  az the zent
fiadnak ziletesenek napia  hog er
domhetnem latnom  az cristust  kit
igon keuanok O mig lezok ez uil
agba  Iay nekom  mert az en zanki
uetesom megh hozult O ergalma
sagnak istene  kerlek  konorol Imar
embori nemzeton  ki enne sok idotol
fogua tartatot  limbosnak foksaga
ba  bociasdel imar az te zent fiadat
  Es ualc megh minket  az the iduos

r
segh tetelodbe  Mikoron azert igh
imadkoznek  Ime zent lelok isten
megh ielonte neky  monduan  kelfelʼ
hamar  es men az templomnak
aitoiara  Ime ot ielon tartatik  az
istennek fia  az ziz ananak kebelebe
Ezt halʼuan az bodok zent simeon  leg
ottan ragada istapiat  es siethe az te
mplomhoz  es latuan azzonukat ot  es
olebe az kis iesust  legottan esmere
otet istennek fianak leni  es terd
re le esuen  Imada otet  alduan ur
at  ennek utanna kere azzonukat  ho
gh engedne olebe urunkat mikor
on azert azzonunk az kis iesust
olebe attauona  Valion ki ielont
hetne ky  melʼ edosdedon hoza zoron
gattiauala  apolgattiauala  Ezon
kozbe arcaiat konueiuel  otoziualʼa  
es uristent nag zoualʼ diceriualʼa
O bodok uen  de miert tezoduala ezok
et  uay bizon Cak azert  mert tudod
ualʼa  hog ez athe megh ualtod  athe
cristusod  es az the istenod Ezonko
zbe kegek  kezde ezbodog simeon mi
ndonoknek hallasara  az kis iesus
rol iouendot mondania  mongiaua
lʼa azert  Ime ez uettetot  celol romlas
ulʼ  es sokaknak fel tamadasokra is
raelbe  Mert az gonozoknak urunk
adattatek karhozattokra  Az Ioknak

v
fel tamadasokra  Vgmonda touaba  
es celul  kinek elene mondatik  tud
niamint az sidoktul  hitetlenoktul  Es
eretnokoktul  es az gonoz korozten
oktul  Vgmonda touaba  es az the lel
kodet  attalʼ iaria az kesserosegnek
o tore  Ez kegek be tellesodek  uru
nknak kenzeuedesenek ideien
Ennek utana kezde ezbodok simeon
az zent attiakhoz keuankoznia  Azert
mongiauala  Imar bociasdel uram
azthe zolgadat  az the bezedodzerenth
bekesegbe  Mel diceretbe simeon  ur
unkat neg kepen magaztala  aua
g dicere Elso kepen mert urunk az
bekesegh  mind menon  mind fodon  
azert monda  Imar bocasad azthe
zolgadat bekesegbe Maskepen me
rt urunk ez uilagnak Iduozottoie
  Ezert monda  mert latak az en zom
eim  az the iduossegh tetelodet Har
madkepen mert urunk az bizon
uilagossagh  ki megh uilagosittya ez
uilagot  Azert monda  Vilagossag
nepeknek meg uilagositasara  Nege
edkepen mert urunk az menei ha
zaba  az bodogoknak dicossegok  Azert
monda  es isrlnek az the nepednek dic
ossegere uala kegek mint az euang

r
elium mongia  eg Iouendomo
ndo azzoniallat  kinek Anna ua
la neue  Ez az ozueghsegbe  imar
eltuala  nocuan neg eztendek
ki az templomtulʼ  el nem tauoz
ikuala  imadsagokba  es boitoles
okba zolgaluan istennek  eiel es
napal  Ezes azon oraba oda iut
uan  Nem tortenetbol  de isteni
ihlesbol  es uallast tezonuala ur
nak  es zoluala o rola  az az azkis
iesusrol mindonoknek  kikuariak
israelnek ualtsagat  kegosson hihe
tok azert  hog imez igeket mondotta
legon Aldot israelnek ura istene  m
ert meg latogata  es megualta az o
nepet  Aldot israelnek istene  ki en
gede ennekom  megh latnom azt  
kit mind az profetak keuantanak
latnia  Tugia azert kozonsegos isrl  
mert ez az ziz  kirol regon profe
tala esaias profeta  Ez touaba az
ziz  kiuel en eth ez templomba egot
laktam  es gokorta lattam otet  iste
nek angaliual zolnia  Ez az  ki ziz
enfogatta zent fiat  zizen zilte  es az
zilesnek utanna zizen megmara
dot  Velhetitoke  ezoket haluan  es la
tuan az bodok ziz maria  mel nag
oromel tellesodik ualʼa be  vgan ezert  
azzonunkes meg alda ez zent sime
ont  

v
es ez anna Iouendo mondot  es ezt
monda  Iot tegon tinektok ez enze
nt fiam  ez iduossegos uallas Tet
elert  Mikoron azert meg tekelotte
nekuona mindonoket  urnak pa
rancolattia zerent  es moisesnek
toruene zerent  terenek ierusale
mbol az templombol  azo hazokhoz
nazeretbe  mel Ierusalemhoz har
minc Olaz melfoldon ualʼa  keriok
azert ez bodok ziz mariat  hog zent
fiatul az kis iesustul  nerion eth
ez uilagon malaztot  Iouendobe
bodoksagot  es dicossegot  αmen
Kezdetik egigon zep predikac
io urunk Cristusnak fogan
attarol de annunciacione
mel predikacioes  harom rezbe le
zon  Elso reze lezon  az istennek fia
nak  emborre letelenek ziksegos
uotarol  De minek elotte megh er
tenok ezt  egnihan zep kerdesoket
tamaztnak ez mele  az zent dok
torok Elso keroes imez  hogha zik
seg lone  az angeli termezetnek te
romtetni  Erre reafeleltetik az is
teni bocessegnek miata  hog zikse
gh lon  Melet eleten okossagbol ert
hetunk megh  vgmond az zent gen
is doctor  Az Io  omaganak egebekel
kozloie  mint ennek megh ertesere  ue
gunk peldat az naprol  Az nap on

r
on magaba  Ionak mondatik Vg
an ezert  egebekel kozli az o Iouo
tat  mert mihelt fel tamad  mind
Iokra  mind gonozakra  ki onti mel
ekseget es uelagat  De az isten fe
lsegos Io  kinel Iob nem gondoltta
thatik  ziksegh lon azert ualami
nemo okos allatot teromtenie  kit
az o iouotaba rezesitene es kiuel
az o iouotat kozlene  es ig uegez
tetek el az istentol  hog az angeli
termezet teromtetnek  lelki es ert
elmes alatba  hog az istent megh
ertene  ertuen zeretne  zeretuen
oroke birna Mert az istennek Io
uotaba ualo rezesoles  nem egeb
hanem  istennek meg ertese  es bi
rasa  Errol monga zent agoston
doctor  hizok hog isten  mind az me
nei  mind ezfodi  mind lathatatla
an  es mind lathatatos allatokat
Teromtot  Cak az o Iouotabol  Az Iot
azert melIo Cak o felsege  kozlʼe egeb
ekel  nem ziksegbol  De Cak Iouo
tabol Masod kerdes imez  hog zikse
gh lone istennek  az embori terme
zetotes teromtenye  auag nem  Ez
kerdesnek megh ertesere  es felelaz
isteny bocesegh  hog ziksegh lon  mi
nt ezt megh erthetok  imez ket okok
bol  Elso okbol imezbol  mert mikep

v
en zikseglon istennek az lelki ala
tokat  az az az angalokat  teromte
nie  az folol megh mondot okert  ez
onkepen zikseglon  Cak testi alla
tokates teromtenie  mint az fod
eth  egeket  touaba zikseglon olʼ
olallatot es teromtenie  hogki felʼ
rezent  lelki uona  es fel rezent test
ti  ez imar az embor  Az embort kegek  
ziksegh lon teromtenie ezert  hog
az istennek dolgai  auag Celekod
eti  tekeletossok lennenek  Merth
vg monda moises  az istennek Cel
ekodeti Tekelletossok Touaba az
embor  mindon teromtot allatok
nak utanna  hatod napon teromte
tek  es az embor teromtetuen  me
gh nuguek isten  mindon Celekode
titul  amit totuala  Ennek pelda
zasara  hog az embor mindonok
nekuege  es tekelletossege  Miert
kegek hog  ez uilag teromtetot em
borert  hog neki zolgalna  Ezonke
pen az embor  teromtetot istenert
hog istennek zolgalna Masod ok
bol meges meg erthetiok  hog zik
segh lon az embornek teromtetni  
az isteni diceretnek okabol  Mert
vgmod  az zent irasbeli mestor
  ha kerdetik  miert teromtetot az em
bor  nem egebert  hanem istennek Io
uotaert  es istennek diceretiert  ki
bol

r
kibol haznal az embor  es nem az
isten  Vgmond azon zent irasbeli
mestor  teromtetot az embor iste
ntol  istenert  Nemhog az felsegos
isten  az o zolgalattiara zikolkod
nek  mert az mi Ionkra nem zik
olkodik  de hog zolgalna az emb
or o neky  es elne o uele  kynek zo
lgalnia orzaglas  ez zolgalasbol
azert  haznal az zolgalo  es nem az
akinek zolgaltatik touaba ugmo
nd meges  Mikepen az angal ter
omtetot  hog menorzagba istent
dicerie  Ezonkepen az embor tero
mtetot  hog ez fodon istent dicer
ie  es eth otet diceruen  erdomle
az angalokal egetombe  menorz
agba oroke dicernie harmad oka
ert az angaloknak romlasokna
ak  megh epottessenek okaert  
  mert az embori termezet  teromt
tetek  hog belole az angaloknak
helok  kiket tuduala isten elese
ndoknek leni  megh epottetnek  
  kirol ugmond azon zent irasbeli
mestor  Az emborrol az zent iras
ba talaltatik  hog teromtetot

v
legon  az angaloknak romlasoknak
meg epoitessenek okaert  mel nem
ug ertendo  hog az embor nem tero
mtetotuona  ha az angal nem ue
tkozotuona  de ig kelʼ erteni  hog az
tobi kozot egik oka ez lon ennek m
egh megh ertessere  peldat uet ez
melle  az basilius neuo doctor  es
ug mond  mikoron az fodbol ter
omtetot tob lelkos allatok  arcia
iokat ualiak ala  az fodfele  me
rt ok esmet fode leendok  Az emb
or kegek  feiet es arcaiat egenos
on felualia menorzagh fele  hog
tuga az angaloknak tarsasagok
koze  uegre onnon magat felem
elendonek leni O azert aietat
os lelok  gondoliad meg zeretet
tel  mi uegre teromtettel  Nem
az uegre  hog zerelmedel ez alnok
uelaghoz egessol  de hog istenhoz
az the teromtedhoz  es az menei
iokhoz Harmad kerdes meges ta
mada  az zent haromsagnak ta
nac tartohazaba imez  mert elue
geztetuen  hog az embornek kelle
ne teromtetnie  ez folol meg mon
dot harom okokert  kerde az attya
isten  hogha ugh kellenee  az em

r
bort teromtenie  hog zabad akarat
tiauona  kiuel Iotes gonoztes tehe
tne  auagh  hog bint ne tehetot
uona  Nemel doctoroknak latta
tik  hog iobuotuona istennek az
embort ug teromtenie  hog bint ne
tehetot uona  hog ez nag naualak
ra  es numurusagokra kibe uago
n  ne Iutot uona  De ennek ellene  
az isteny bocessegnek miatta imi
gen uegeztetek el  hog az okos ter
omtot allatnak  az az az emborne
k  ig kelle teromtetni  hog zabad ak
arattiauona  kiuel ha akarna Iot
es gonoztes tehetne  mert ig iobuo
na teromtetnie  Imez harom okae
rt  Elso okaert az isteni hatalmas
sagnak ki ielonetinek okaert  me
rt eben hog az embor zabad akara
tba teromtetek  kiielontetik az is
teni nag hattalmassagh  es melto
sagh  mert Cak az isten valtozhat
atlan  es elʼ izamhatatlan  az ter
omtot allatok kegek  valtozok  es iz
amok  ziksegh lon azert  az emb
ornek megh esmerni  hog mikep
en istennelkil nem lot  ezonkepen
istennelkil megh sem alhatot  tud
niamint az ioba touaba ebben meg

v
tecik  az isteni boceseghes  mind
az iokfelol  mind az gonozokfel
ol Az iokfelol meg tecik  mert az
isteni bocesegh zerent  senki nem
melto meg koronaztatni  hanem
Cak az  aki toruenzerent kessalʼko
dandik  mint zent pal apastal ir
ia Az gonozok felolʼ meg tecik az
isteni bocessegh  mert az isten  az
gonozbol Iot tuda ualaztania  
melʼ nem lehetot uona  ha isten az
embort  az zabadakaratba nem te
romtotte uona touaba ugan ebe  
meg tecik az isteni ergalmassa
ges  mert az istennek fia  bocatta
tek embori nemzetnek ualtsaga
ert  es az angaloknak romlassok
nak meg epoitesseert Az isteni ig
assages  megh tecik imeben  me
rt az isten fizet kinek kinek mi
nd  az o miuelkodete zerent  tud
nia mint  az Ioknak az bodoksa
gal  az gonozoknak kegek az or
ok kennalʼ Az isteni hozank ualʼo
zeretet es megh tecik imebe  hog az
embort zabad akarattiaba hagia  
kiuel embor kinen iduozolhetne  Er

r
rol monda az boc  Az isten Tero
mte az embort  es hagia otet az oke
zenek tanacaba  az az az zabad ak
aratba O azert melʼ igon diceren
do az isten  es mel nag halaadas
sal neki tartozunk  ez o nag Iou
otarol Masod okaert Iob lon em
bort  az zabadakaratba teromten
ie  az nagob diceretert  Mert nag
ob tiztossegh  es diceretosb  mikoron
ualaky uetkozhetnek  es nem uet
kozik  hodnem mint azert nem ue
tkozik ualaky  mert nem uetkozhe
tik  Mint ennek meg ertessere  ue
getok peldat az nemarol  Az nema
nem dicertetik  az uezteksegh tart
asrol  mert azert tart uezteksegot  
hog nem zolhat  de az aky zolhat
na  es nem zol  hanem veztekseg
ot tart  dicertetik imar az ueztek
segh tartasrol ez  Errol mongia
megh az pogan boces  Azokert  mel
ek benonk Termezetzerent uannak  
sem dicertetunk  sem zidalmazta
tunk  Azert meltan dicerendo  az ki
istennek parancolattiat meg tor
hetne  es nem tori megh  gonozt te
hetne es nem tezon Ezmele am pel
dank uagon dauid kiralrol  dauit
kiral dicertetik errol  hog mikor

v
sauolʼ kiralt  megh olhette uona ig
az kecor  nem ole  Azert Im meg
teccik  hogha az embor bin Tehet
etlenol teromtetot uona  Nem uo
na diceretos az Iorol harmad ok
aert  Iob lon embort az zabad ak
aratba teromtenie  Az alaza
tossagnak Iozaganak okaert  ho
gh magat megh alazna  es az ke
uelsegot el tauoztatna  es alazat
ossagal megh esmerne  hog zikol
kodik az isteni segidsegre  es az bi
ntulʼualo megh otalmazasert  is
tenhoz folamnek O azert aietatos
lelok  gondoliadmegh  az istennek
hozadualʼo Iouotat  es nekod o el
eneualʼo halalatlansagodat  la
sad melʼ igon keuan tegod oduoz
oiteni  mikoron tegod hadot le
gon  az tennon akaratodba  kiue
el ha akarod  az karhozatot el
tauozthatod  es az menei bodok
sagot megh uehetod  Kiert ag ha
lat neki  es dicered otet  Ez haro
m okat uetik azert doktorok  mi
ert kelle istennek az embort  az
zabad akaratba teromtenie Neg
ed kerdes meges tamada az

r
zentharomsagnak  tanc tartoha
zaba imez  hog ha mind az embor
nek  es mind az angalnak  kellee az
el essetnek utanna  megh ualtat
niok  auag nem  Nemel doktoro
knak lattatik hog ug  Ez o uelek
odesoket bizonuitak imezel  Mert
mind az angalnak bine  mindaz
embornek bine  eg modouot  tudni
amint az keuelsegh  Azert latta
tik  hog az istennek  mind az er
angalt  mind az embort  ergalmas
sagabol megh kellot ualtania De
ez fogasra rea felel az isteni bo
cessegh  es imigen mond  hog Cak
az embornek kellot megh ualtat
nia  es nem az angalnak  Imez ha
rom okaert Elso ok uetetik az an
galoknak esmeretok felol  Mert
az angal ertelmenek miatta  tel
les velagossagba  esmeriuala az is
tennek miuotat  Azert o tuduan
uetkozek istennek ellene  az keuel
segben  keuanuan istennek hasso
nlatossagat  Az embor kegek  anne
ra az istent megh nem esmerteua
la  az uetkotes  bocanatnak reme
nsege allat teue  es ig Calʼattatek

v
megh  Azert illek istennek az em
bort megh ualtania  de nem az an
galt Errol monga damascenus ne
uo doctor  mineuelʼ nomosb ualʼa
az angalokba  istennek esmereti  
anneualʼ  nehezb es gonozbuot obe
nok az teuolʼgesnek oka  mert az zo
lga tuduan uranak akarattiat  es
nem teuen  meg uerettetik sok uer
essegokel Masodik ok uetetik Az
angaloknak akarattok felol  mert
az angalnak akarattia  Az binn
ek ualaztassa utan  fordithattat
lan az Iora  az az soha imar Iot
nem akarhatnak  Errol monga
azon damascenus  Az angalok erc
ed az ordogokrol  mikepen nem uo
tak  sem uannak  sem leznek az
penitencianak el ueuoi  Ezonkep
en  az bocanatnakes  Mert amit Te
zon emboroknek az halal  Azt teue
emboroknek az angaloknak az esset
Az embor kegek az penitencianak
el ueuoie  az az penitenciat tart
hat az binrol  hat ot illek istenek
megh ualtania  es nem az gonoz
angalokat Ennek meg ertessere  pel
dates oluasunk Az bodok zent ma

r
rton pispokrol  ki ezt fogagaualʼa or
dognek  hog ha penitenciat akarna
bineirol tartania  tehat istentol bo
canatot nerne  De az ordogh azt fel
ele  hog semikepen penitenciat nem
akarna tartania harmad ok uet
etik  Az binfelol  mert zent agoston
doctornak mondasa zerent  Az ang
alok senkinek kiztetessebol essenek
el  azert nem illek megh ualtatni
ok  Az embor kegek ordognek kiztet
essebol  azert illek megh ualtatnia
touaba az elso embornek  az az a
damnak obine  mindon pereputtiat
az az telles embori nemzetot  meg fe
rteztete  Azert nem illik uala  hog
telles embori nemzet az karhozat
ba hagattatnek  Az angali term
ezet kegek  nem ugan nemzettet
ik egik massiktul  mint az embo
ri termezet  es nem uohatta az bi
nt egik masiktul  de mind az kyk
el essenek  onnon akarattiok zerent
uetkozenek  azert nekik nem illek
megh ualtatniok  Mit mongak az
ert  az binbe meg uakult binosokrol  
kik az ordogokhoz hassonlatossok  
mert tulaidon gonossagokbol uet
koznek  Az kik kegek garlosagbol  
hassonlatnak adamhoz  hog ug
legon ugmond rola  zent agoston  

v
embore az uetok  de az ordoge az ben
neualʼo megh maradas Otod kerd
es meges tamada  az zent harom
sagnak tanactarto hazaban imez  
eluegeztetuen  hog Cak az embo
rnek kellene megh ualtatnia  
kerde az attya isten  hogha  Az em
bornek ualtsagarol  eleget tehet
ne ualaminemo Teromtot allat  
ughog  az istennek nem kellene e
mborre leni  Ez keroesre imigen fe
lele az isteni bocessegh  hog ez ual
tsagara nem uona elegh  eg ang
ales  eg embores  es tizta teromtot
allates  de sikseghuona az istenek
emborre leni  Es onneki az embo
rt megh ualtani  Imez harom okok
ert elso okert Az alkolmas eleghte
telert  mert Iollehet ugmond zent
agoston doctor  hog az isten maske
penes  megh ualthattauona Ez ui
lagot  mert mindonok hatalmas
saga ala uannak uettetuen  De
maga az ualtsagnak  elegtettel
lel kelle leni  mert igh alkolma
sb lon  mind istenfelol  mind mi
felolonk Elozor mondan isten fel
ol  mert istennek mindon miuel

r
kodeteben  megh kel tecceni erga
lmassaganak  es igassaganak
  errol monda dauit  az zotar ko
nbe  urnak kozonsegos vtai  er
galmassagh  es igassagh  De ha az
isten  embori termezetot megh
ualtottauona elegh tettelnelkil  
istennek ebbe  Cak ergalmassa
ga ielontetotuona ki  igassag
anal kil De az megh ualtasnak
mogiaba  mind ergalʼmassaga  
mind igassaga  ki ielontetek  Er
galmassaga  az megh ualtas
ba  igassaga az megh ualtas
nak mogiaba  mert mikoron
Cak zinten az tizta embor  az
uetokrol eleget nem tehetne  
Az attia isten  az o fiat ada az
elegh tetelert  kibe istennek olʼ
ergalmassaga teccek megh  ki
nelʼ nagob soha nem gondolt
tathatik Mazor az mi ualtsag
unknak  elegh tetellel kelle leni
  mert ig alkolmasb lon  mi folol
onkes  Mert mikepen az embor is
tenon  tiztolletlensegot totualʼa
az binnek miatta  Ezonkepen

v
uizont tiztolne  az kennak miata
  mert mikepen tiztoletosb  az menei
bodoksagot erdomel uallania  ho
d nem mint erdomnel kil  Ezonke
pen tiztoletosb lon istennek  az el
eg tetellel megh engezteltetni  ho
d nem mint az elegtetelnel kil Ma
sodokaert az binnek artalmas
uotaert  Mert mindon embor 
megh az angales  es mindon eg
eb teromtot allat  uegelualo Io
es erdomos  Az istennek meg ba
ntasa kegek  az az az bin  istenfel
ol ueghetetlen  Azert az pogan
bocnek mondasazerent  mikor
on az uegelualonak  az ueghet
etlenhoz semi hasonlatossaga ne
legon  semi teromtot allat  az ve
tokrol istennek eleget nem te
het ualʼa  touaba Cak o maga az
isten  az o termezetebe kenzen
uedhetetlen  Azert az elegtetelnek
az az  az kennak  magat ala ne
m uetheti  Ezbol kouetkozik aze
rt imar  hog az elegteuonek ke
le leni istennek  es embornek  
  istennek  hog az uekhetetlenbi

r
nrolʼ  eleget tenne  Embornek  hog
az kiuetkozot uala zenuedne  es
az embori termezetbe  az isten elʼ
eget tenne mindezokbol  azert meg
teccik  hog az elso embornek ada
mnak uetkerol  senki egebeleget
nem tehetne  hanem Cak az  a
ki isten es embor uona harmad
okaert miert kelle istennek e
mbore leni  az alkolmas megh
ualtasert  mert ugmond az ze
nt anselmus doctor  nem alko
lmas ualʼa  hog Cak azon tiztha
embor tenne az ualtsagot  mert
az binos az binost  megh nem igaz
ithattia  vg mond az angalʼroles  
zent tamas doctor  ha az isten ne
m omaga  de angalanak miat
ta ualtottauona megh  az meg
rontatot embori termezetot  Im
ez ket alkolmatlansagh  kouet
kozotuona belole Elso hog min
donkoron az embor  az o megh
ualto angalanak  koteles uot
uona  tudniamint az halaad
assal Mas hog az bodoksagban
angalokhoz nem hasonlatatotuo

v
na  melʼuot uona urunknak
mondasa ellen  ki ugmonda  ze
nt mathe euangelista iria  le
znek mikepen istennek angeli
menorzagba touaba ha lehetse
gos uot uona ez  hog ualamine
mo teromtot alat attalʼ  az emb
or megh ualtathatot uona  te
hat az embor az iduossegnek ad
ossagaual  annak tartozot uona  
es ekkepen  az isteni tiztossegot an
nak attauona  auag tulʼaidu
nitottauona  el uegeztetek az
ert Codalatos isteni bucessegel
  hog az isten lenne emborre  es
ergalmaskepen o attala ualta
tnek megh  az embor  mikoron
azert eluegeztetot uona  hog az is
tennek emborre kellene leni ha
tod keroes tamada az zenth
haromsagnak tanac tarto ha
zaba imez  mikoron az isten
allattaba eg legon  es zomelebe
harom  attya  fiw  zentlelok  ke
rde azert az attya isten  hog ez
harom zomelok kozol  meliknek

r
kellene embore leni  mert az em
borre letel  lehetsegos uala  min
d az attya istennek  mind az fiv
istennek  mind az zentlelok ist
ennek  mert ualamit tehet az
attya isten  azontmegh tehety az
fiv isten  az zent lelok istenes  De
ez keroesre imigen felele az iste
ni bocessegh  hog az attya isten
nek  nem illenek megh testosoln
ie imezert  mert nem alkolmas  
hog aki az istensegbe attya  Az em
borsegbe fiv lenne  Vgan ezonke
pen  nem illek az zent leloknekes  
hog az fivnak neue  mas zomelre
ne harintatnek  Ez vegeztetek az
ert  hog Cak az fiv istennek ke
llene megh testosolnie  Imez negh
okaert Elso okaert  mert az zent
haromsagba  az fiat illeti az zile
tes  aki azert az zent haromsag
ba  attia istennek fiaualʼa  alko
lmas lon  hog az emborsegbees  az
ananak az lenne fia  hog az ze
nt haromsagba tobfiak ne len
enek masod okaert imezert  me
rt mikoron az fiv  legon istenek

v
igeie  kiattalʼ mindonok teromtet
tek  Alkolmas lon hog azon ige at
tal  ualtatnek megh embori nem
zet harmad okaert mert istenkoz
ot es emborkozot  az beksegh zorzo
nek  kozbe Iaronak keluala leni
  az zentharomsagba kozep zomel  
az fivnak zomele  hat az bekesse
gh ionkab illethe otet  hodnem
az attiat  kielso zomel  es hodne
m az zentlelkot  kiharmad zom
el Neged okaert  mert az elso e
embor adam  uetkozotuala fo
kepen  az isteni bocessegnek elle
ne  keuanuan azt  Az bocesseg ke
ghek  tulaidunitatik az fiv iste
nnek  hat neki illek az uetok
roleleget tenni  Eluegeztetuen
azert  hog az fivistennek kellene
embore leni  Monda legottan ze
nt attianak  tudom hogh azem
bor keuanuan az bocesseghot  es
ekel  azert zent attiam ime en  es
bocasel engomet  De minek elot
te el bocattatotuona ez uilagra  
az fiv isten  heted keroes tamada
az zent haromsagnak tanac ta

r
tartohazaba imez Mikoron kel
lene az istennek fianak el Ionie  
Az binnek elote  az artatlansag
nak allapatiaba  Auagh az binek
megh tetelenek utanna legott
tan  Auagh ez uilagnak uege fe
le hogh az artatlansagnak ala
pataba  kellot legon emborre leni
lattatatik nemel doctoroknak  kik
imigen zolnak hoza  Az istennek
emborre letele  zarmazek es lon
az nag zeretetbol  urunknak mo
ndassa zerent  zent Ianos iria  Ig
zerethe isten ezuilagot  hog az o
egfiat ada erthe  hog mindon
ki lattia  es bizon o benne  el ne
uezon  de az orok eletot ualia  De
az zeretet  nem Cak az aiandokot  
De az aiandoknak hamarsagat
es keuanna  hat az istennek fia
nak ez nagh aiandokot  az az az
emborre letelt  nem kelle elhal
aztania  de hamar tudniamint
az artatlansagnak allapattiaba  
kelle tenie De ez fogasra Imigen fe
lele az isteni bocessegh  Az zeretet
nek  ertelmesegelkel  leni  hog az a
iandokot ne siesse annak adnia  a

v
kinek adattatik  minek elotte ne
ki ziksegh ne legon  Ez felsegos a
iandok kegek  nem zikolkodik
uala embornek  auag nemua
la haznos addek  mignem meg
tudna embor  melʼ igon rea zik
olkodnek  hog oztan elʼ ueuen  
dragabulʼ uallattatnek  Azert
el uegeztetek  az isteni bocesegh
miath  hog az binnek elotte tud
niamint  az artatlansagnak alʼ
apattiaba  nem kellene az istenek
fiannak megh testosolni  Ezert
hog az uruossagnak nem kel ad
atnia  hanem Cak az koroknak  
urunknak mondasa zerent  zent
mathe euangelista iria  Nem zik
seg az uruos az egessegbelieknek  
hanem az koroknak  Mert nem
Ioue urunk hinia  az igazakat
az penitenciara  hanem az binos
oketh Miert kegek hog az istenek
fianak megh testossolese  uruosa
gh uala az binoknek ellene  Azert
az binnek utanna kelle emborre
leni touaba nemel doctoroknak

r
meges lattatik  ez heted kerdes
melle  ahol kerdetek  hog ha az bi
nnek megh tetelenek utanna  le
gh ottan kellee  megh testosolni
az istennek fianak  Ezok azt mo
ngak hog leghottan  Ez o monda
sokat kegek  bizonuttaiak imellen
okossagal  mert az kor embor  m
ihelt megh korul  ottan zikolko
dik az uruossagra  de embori ne
mzek korolkoduan  az elso embo
rnek adamnak binenek miat
ta  ottan hamar zikolkodek az ur
uossagra  az az az megh ualtas
ra De az isteni bocessegh ez fog
asra imigen felele  hog az isten
nek fianak  az binnek megh te
telenek utanna nem kelle ottan
hamar megh testosolnie  imez
harom okaert elso okaert hog az
bin megh tetcenek  Mert az embor
nek bine eredetot ualla  az keuel
segbol  es azert alkolmas uala  hog
elezteb megh gozettetnek  mind az
termezetnek toruenerol  mind m
oisesnek toruenerol  es ekkepen
megh alaztatuan esmerne zik
seget leni  az megh zabaditora

v
megh ertuen  hogsem az terme
zetnek toruenenek miatta  sem
moisesnek toruenenek miatta  
megh nem zabadittathatnek  
  ha kegek az binnek megh tetel
enek utanna  legottan urunk
el Iotuona  Az embor ezt uelhet
teuona  hog az termezetnek to
ruenenek miatta  zabadittatot
megh  ugan ezonkepen  ha mo
isesnek toruenenek ideebe Iot
uona el  Azt uelteuona  es eke
pen urunknak el Iouetet  heia
baualonak uelthe uona Mas
od okaert urunknak meltosa
ganak kiielonetinek okaert  m
ert urunk Cristus kiraloknak
kiralia  es uraknak ura  min
t zent Ianos iria  latasarol irt
konuebe  Azert mint felsegos ki
ralnak  ug kelʼlʼe neki el Ioni  M
ert ez uilagy kiraloknak Ioue
toket  zoktak sokan meg hirdetni  
es zoktak oket  mikoron ualamel
uarasba  auag faluba mennek
elol uenni  Es kouetni  Ezonkepen
kel urunkrol es ertenonk  Mert

r
az isten  eluegezteualʼa  hog ur
unknak ez uilagra Iouetet  sok
profetak eloluennek  es ez uila
gnak hirdetnek  Vgan ezonkep
pen  sokanes kouetnek  zent Ia
nosnak mondasa zerent  ki vg
monda  lattasarol irt konue
be  ez utan latek nag seregot  
kit senki meg nem zamlal
hat uala  mindon nemzet ko
zol Harmad okaert  urunk Cr
istusnak zerelmenek buzgosa
gaert  hog tudniamint urun
knak zerelme  emboroknek zy
uokbe el ne aluna  de Ionkab
geriedozne  ha kegek urunk  az
elso embornek adamnak eles
etinek utanna  ottan hamar
el Iot uona  urunknak embo
re letelenek Io Tetemene  ellen
halalatos nem uotuona ha
kegek ez uilagnak igaz ueg
en iot uona el  rola emborok
elfeletkoztek uona  urunknak
mondasa zerent  ki ug monda  
zent Lukac euangelista iria  

v
mikoron el Iouend  embornek fya  
Gondolode  hogha talal hitot ez
fodon  mert bizonnalʼ ez uolagn
ak uegefele  leznek emborok igo
n tunak az Iora  es bouolkodnek
mindon gonossagokal  melʼ Ionk
ab lot uona  ha urunk az binnek
megh tetelenek utanna  ottan ha
mar elʼ Iotuona  Nem illek azert
sem az binnek megh tetelenek ut
anna  ottan hamar el Ioni  sem ez
uilagnak igaz azuegen  Ezuila
gnak uegen nem illek kegek
el Ioni  imez harom okaert elso
Okaert Az igassagert  Mert ezui
lagnak uege  iteletnek es igas
sagnak ideie  dauit profetanak
mondasa zerent  ki ug monda
urunknak zomelebe  Mikoron id
ot ueendok en  igassagot itelok  Az
istennek fianak emborre letele
kegek  nezi az ergalmassagot  ze
nt palnak mondasa zerent  Az o
ergalmassaga zerent  ualta ug
mond megh minket  hat nem kele
arra halaztania Mas okaert Az
embori gonossagert  mert ez uila

r
gnak uegen  mind az isteni boc
olet  mind az eletnek Io uota  m
gh zonik  Cak bouolkodik az nag
faitallansagh  Ezt Ielonte ki ur
unk  zent mathe iria  bouolkod
ik ugmond az gonozsagh  es meg
hidegodik az zeretet  hat nem illek
akkoronel Ioni Harmad Az alko
lmassagert  mert urunk ezert Io
ue ezuilagra  hog istenkozot es
emborkozot kozbe iaro lenne  hat
az idonekes kozepebe kelle el Ioni
  Errol monda az abakuk profeta  
Az eztendoknek kozepotte  Ielon
tod megh azt  az az urunknak
emborre letelet Mikoron Azert
az isteni bocesegnek miatta  elʼ
uegeztetotuona  hog urunknak
sem az artatlansagnak allapat
tiaba  sem Az binnek megh tetel
ennek utanna  ottanhamar  sem
ez uilagnak igaz uegen  nem kel
lene megh testossolnie  kerde az
ert az attya isten  hog mikoron
kellene tehat ennek leni  kire imi
gen felele Az isteni bocessegh  hog
Az idonek telles uotaba  kirol ugh
ir zent palʼ apastal  Mikoron elIo

v
ue  az idonek tellesuota  elʼ bocatha
isten az o fiat  Az idonek tellʼes uota
kegek  lon igaz az ido  melidobe el
Ioue hog kegek az idoben keliot leg
on elʼ Ioni  melʼ idoben elʼ Ioue  ezt
megh erthettok sokbol es Elozor im
ebbol  mert mikepen adam  ez uila
gnak teromtesenek utanna  hat
od napon teromtetek  mint moises
iria  elso konuenek elso rezeben
  ezonkepen az mas adamnak  ur
unk Cristusnak  ez uilagnak ter
omtesenek utanna  hattodezor ez
tendobe kelle ez uilagra Ioni  es e
mborre lenni masbol imebbol  mert
mikepen az attya isten  ez uilagnak
teromtesenek utanna  hattod nap
on monda  tegunk embort az mi
keponkre  es hassonlatossagunkra
  vgan ezonkepen  az fiv istennek  ez
uilagnak teromtesenek utanna  
az hat ezor eztendonek  hatodik pe
ntoken  kelle emborre leni  ki az at
tya istennek kepe  es abrazattya ha
rmadbol imebbol  mert hog ezt meg
ercetok  ez uilagnak teromtesserol  
harom uelekodessok uannak elso ue
lekodes  az eliezer otoruenbeli mes

r
tore  ki azt monga  hog ez uilagh te
romtetot zent mihal hoba  miko
ron az gomochok ertokbe uannak  
es teromtesreualo magokat  magok
ba ualiak Masod uelekodes Iosuee
Otoruenbeli mestore  ki azt mon
gia  hog ez uilagh Teromtetot bot
mas hoban  mikoron az fod kez
dy  az ueragokat teromtenie  
ezonttartiak sokan az vytoruen
beli doctorokes harmad ueleko
des uagon  ez uilagnak terom
tesenek napiarol  kirol ugm
ondnak kozonsegel az doctorok
  hog ez uilagh uasarnap Tero
mtetot  Imar oda teruen  ahol
azt mondok  Hog ercetok ez ui
lagnak teromtetessebol et cetera  az el
so uelekodes zerent azert  holot ug
mondatek  hog ezuilagh zent mi
halʼ hauaba teromtetot  ezonkep
en az miualtfasagunk  zent mi
halʼ hauaba kezdetek el  mert azzo
nunk maria  ki urunk cristust
az mi ualtsagunkat  fogadando
uala  zent mihal hauaba zillette
tek ez uilagra touaba mikepen az
mas uelekodes zerent  ez uilagh

v
Teromtetot bot mas hoba  ezonke
pen urunk Cristus  e hoba foga
ntatek azzonunknak mehebe  to
uaba ezon hoba zenuede erottu
nkes es mikepen uasarnapon ke
zdetek ez uilagh teromtetni  ezon
kepen uasarnapon zillettetek ur
unk ez uilagra  Azonnapon tam
ada feles hallottaibol  Azon napo
n bociatael az zent lelkot az apa
staloknak  Azon napon iteli meg
ez uilagot es negedbol imebbol  me
rt mikepen az elso embornek ad
amnak esetiben  az gonoz angal
megh zolaluan  az eua zizet igh
haitha az binnek engedetire  es
ekepen az embort megh ole pentok
on  Ezonkepen az io angal  pento
kon kozone az ziz marianak  es
az istennek fianak foganattianak
rea engedetire hattya  melʼ zyz m
aria  az gonoz angalnak feiet m
egh tore  es megh ronta Otodbol
imebbol  mert mikepen pentokon
az elso embor adam  az tyzta fodbol
uristentol teromtetek  es az par
adicomnak gonorosegeben helhoz
tetek  Ezonkepen pentokon  az maso

r
dik adam urunk Cristus  az zep
lotelen ziznek zent uerebol  az em
borsegot felueuen  az o meheben
helhoztetek hatodbol imebbol  mert
mikepen az elso embornek adam
nak  karhozatya eredetot uon az
azzoniallattul  ki az o odalanak
Contiabol teromtetot uala pen
tokon  ezonkepen az mi iduosseg
unk eredetot uon pentokon  az az
zoniallattul Azzonunktul  fogad
uan urunk Cristust  es urunk
Cristus az koroztfan aluuan pe
ntokon  Azzonunk maria Alla ne
ki mellete  iob odala felol  raita
konoroluen es ig tekelletek me
gh  ez uilagnak iduossege heted
bol imebbol mert pentokon hatod
oran adam zakazta le  az tiltot
fanak gomochet  Ugan ezert Nag
pentokon az zeplotelen zyznek go
moche  hatod oran az magas ko
roztnek faiara fel figeztetek Noc
adbol imebbol  mert mikepen az el
so embor adam  pentokon es az na
pnak hatod oraian  Az almanak
el zakaztasara ky nuitha az tilʼ
tot fara kezet  ezon kepen  urunk Cristꝰ

v
azon napon  es azon oraba  az ma
gas koroztfan  az ket toluai kozot
ket kezet ky teriezte kilencor im
ebbol  mert adam az bint megh
teuen  az pentoknek kilencedik or
aian  kerdetek urtul monduan  
adam holot uag  Ezonkepen az ar
tatlan Cristus iesus  az zent ko
roztfan kaiatuan  az nag ken
nak miatta  azon oraba zenth
attyanak zent lelked meg ada
tizeccor imebbol mert mikepen
pentokon  az napnak hatod es
kilenced oraian  hog penitenci
at nem akara tartania adam  
ada magat mind az o magiu
al halalra  es ordognek fogsa
gara  Vgan ezonkepen  azon na
pon  es az napnak azon orain  
tellessegel ada urunk Cristus
onnon magat  a mi ualtsagun
ra  mert mind testenek  mind zi
uenek ueret  magabol eg Copig
ki saitoltata  es lelʼket nag zer
no halalra ada tizon egeccor
imebbol  mert mikepen pentokon
killenced ora koron  izettetek ki

r
adam paradicombol  es bineert
koteleztetek pokolnak tomlocere  
  Ezonkepen az artatlan Cristus es  
nag pentokon  killenced ora kor
on  ada megh lelket zenth attya
nak  es legottan zalla limbosba  az
zent attyakhoz  oket meg latogat
uan  es az o istensegenek parad
icomanak kapuiat nekik megh
nituan tizon kettocor es utozor  
illek urunknak az idobe el Ioni  
amel idobe el Ioue imezert  mert
mikepen adam killenced ora kor
on  uezte elʼ mind ezfodi  mindaz
menei paradicomot  es zanki uet
tetek ez garlo uelagban  vgan ezo
nkepen urunk Cristus  aldozo na
pian killenced ora koron  mene
fel menorzagba  es ig nita megh ne
kunk menorzagnak kapuiat O a
zert orok mindonhato attya iste
n O ergalmassagnak attya  Melʼ n
ag isteni bocesegodel ualtal meg
minket O edos artatlan Cristus ie
sus  melʼ igon zeretel minket  mi
koron temagad tellessegel mi Ertu
nk adad  Tenekod azert dicoseg  es tiztos
seg oroke  αmen

v
ez predicacionak masodik
reze lezon az limbosba ualo ze
nt attiaknak konorgessokrol
ki melle tudnunk keel  hog miko
ron az zent attiak  tartatnanak
limbosnak tomlocebe  pokolbeli or
dog  mikepen zolgain akaruala
uralkodnia  De maga az profeta
knak mondasokbol  ertiuala  ho
gh az zent attyak  remenlenek az
istent az testbe Ioni  es emborre le
ni  embori nemzetnek ualtsaga
ert  de ordogh nem ertuen az is
teni tanacot  gondoliauala hog
az isten kent nem zenuedhetne  Az
tyzta embor kegek  az uetokrol el
eget nem tehetne  Azert az keuel
segbe neuekoduen  Coffoliauala az
zent attyakat limbosba  es nekik ezt
mongiauala Valazatok tikozzole
tok eget  ki Ioion enhozam az ba
yuiuasra  Ioionel es zabaduho
n megh titoket  Mongiauala to
uabba  hiabaualo az isteni zol
galat  mit haznaltatok tyes uele  
hog istennek zolgaltatok  Ezt halua
n az zent attyak  teznekuala nag

r
ohaitasokat  es syrassokat  es mo
ngak ualʼa  Aruakka lottunk  Az
zolgak uralkodnak raitunk  me
gh zont az mi oromunk  elesot az
mi feionknek koronaia  Iay nek
onk mert uetkoztunk tehat ada
am embori nemzetnek attya  ke
zde oket uigaztalnia  es monga
uala  Minem oroke eluet isten az
o zinenek elole  Auag minem or
oke eluagia  az o ergalmassagat
mindon nemzetoktul  Im fel kelok
azert  es fel megok urhoz  es erte
tok alazatosson neki konorgok
  Ezt haluan az zent attyak  mon
danak  io ez bezed akit zolal  fel
menuen azert adam lelokbe urn
ak eleibe  es le esuen  monda  Vr
am az the kezid tottek engomet  
es mindonostulfogua azok zor
zottenek  Ezt haluan az isteen
monda adamnak O adam  alit
ad hog tehozad hassonlatos lennek  
tudniamint  mikor keuanad az
en hassonlatossagomat  Megh fed
lek azert tegodet  es velem zombe
allatlak  Tehat adam megh ret
tenuen Monda magaba  meg ne
mulek  es ueztegek  es az en ban

v
aton megh uitatek  Min ez attal
adam magat megh bizuan  es ba
torsagot ueuen  Monda esmeth
  Nem uonek meltho  az en arcam
at menorzagra fel emelnom  az
en gonozsagimnak nagsagaert  
Demaga  ergalmaz en nekom vr
isten ergalmaz  es az the nag er
galmassagod zerent  torold el az
en gonossagomat Mongauala to
uabba  Te benned biztam uram  m
egh ne galaztassam oroke  syesel
hog megh zabadic engomet  mi
ndaz en maradekimal tehat ak
oron ielon leuen az igassagh  mo
nda adamnak  Mit zolz te adam
vrnak  nemde iruan uagone  hog
ki toroltessenek az binossok az elo
knek konuokbol  es az igazak koze
nem zamlaltassanak  ezert monda
dauit terittessenek az binossok po
kolra   mindon nepek kyk el fel
etkoztek istenrol  Te azert mikoron
binos legh  meltan hagattatol pok
olba  mind az the maradekidal  
kyk toled uontak az bint ezt halu
an adam  el futha urnak zinenek
Elole  es nag sirassal imezt kezde
mondani

r
en sirok  es az en zomeim uize
knek kifolassit agak  mert az
en fiaim el ueztenek  Yay neko
m  mert az en zankiuetessom m
egh hozult Ezt haluan mind az ze
nt attyak  kezdenek nag sirast te
ni  es mondania  mikepen uet
totte el  zinenek elole uristen is
raelnek nomossit  es megh nem
emlekozik az o labainak zamol
zekirol  megh uetotte ur isten az
o otarat  es adot minket az ellen
segnek kezeibe Mikoron Azert az
sirasba  sokideigh megh marat
tanak uona  eloue ala kozottok
dauit profeta  es monda nekik
  Mit sirtok  nem tugatoke  mert
az isten edos mindonoknek  es az
o ergalmassaga  mindon miuelko
detinek folote  dauitnak ez mon
dassabol  eg kis batorsagot ueuen
az zent attyak  tartanak tanacot
arrol  mint istennel bekessegot zo
rozhetnenek  Tehat ime ualazta
nak kozolok neget  Nag zentoket  
tudniamint  isaiast  ieremiast  io
bot  es dauitot  es mondanak  Ezok
az zentok  kiket ualaztot ur  nem

v
tettetos zeretetbe  esaias urnak
ielontesebol  killomb killomb Io
uendo dolgokat megh lata  Iere
mias megh ananak mehebe
megh zentoltetek  Iob kegek ua
la igon eg igo  kihoz hassonlatost
ur az idoben ez fodon nem tal
alʼa  Dauitrol  samuel profetha
imeleten tanubizonsagut ton  
kerese maganak ur  ziue zere
nt ualo embort mondanak az
ert keletok fel ty negen  es men
etok urhoz  es imagatok mi er
tunk  Ezonkozbe sirnak uala  
es ezt mongakuala  halgassa
megh ur az ty imadsagtokat  
es engezteltessegh megh tyhoz
atok  se el ne hagon titoket  ez
gonoz idoben  Miuelonk kegek
ergalmazon  es algon megh mi
nket tehat ime elezteb felmene
urhoz esaias  es imezt kezde mo
ndania urnak elotte  nagh al
azatossagal  Vram uay zagatna
dmegh az egeket  es zalanalle  ho
g megh ielontened az the neued
et  az the ellensegidnek  Ime ur
am the megh haraguttal  mert

r
uetkoztunk  de maga mi attyan
k uagh  mi kegek sarokuagunk
te miuelkodetyd  ne haragug
al azert uram reank  es toua
ba megh ne emlekozel ami gon
ossaginkrol tehat az attya iste
n ezoket haluan  eloue allatha
az igassagot  es parancola neky
hog zolna  Monda azert az ig
assag O isaias  am te magad ir
tad  ur monda the attalod  Ta
uozal el en tolem  ne kozelges
enhozam  mert fertelmes uag
  azert az o kelebokbe megh fize
tom  az o attoknak gonossag
okat ezoket haluan isaias  ig
on megh rettene  es tere limb
osba az tob zent attyakhoz  es
nag syrassal monda  syratok
ez keuanatos tartomanon  Me
rt nincen bekesegok az kegot
lenoknek monga vr  Ezt lat
uan Ieremias  Codalkozek is
aias profetan  Megh batorkod
uan azert oes  el fel mene ur
hoz  es nag alazatossagalimezt
kezde mondania  Vram emlek
ozel megh rola  mi tortent leg
on

v
nekunk  tekenced megh  es la
sad az mi naualʼankat  Az mi
attyaink uetkozttenek  es mi
uisseliok az o gonossagokat  Ia
iazert nekunk  hog uetkeztuk
  miert feletkozol el oroke mi ro
lunk  el haguan minket  ker
lek uram  emlekozel meg ro
lunk  es teg az the ergalmas
sagod zerent miuelunk tehat
az igassagh istennek paranco
lattiabol esmet eloue alla  es
monda ieremiasnak  Azt mo
nga ur  Ne akar konorgenod
ez nepert  mert az o kaiatas
oknak ideieben  nem halgat
lak megh  de ha meegh  moises
es samuel konorgenenek ez ne
pert  ninchen az en lelkom o ho
zaiok  mert el uetottem oket az
en zinomnek elole Ezt haluan
ieremias  oes igon megh iede  
es teruen az zent attiakhoz m
onda nag sirassal  Agattok ual
aztaknak serge  zomotokbol eiel
es napal vizeknek folasit  es ne
zonek sirastul az thy zomotok  eiel

r
es napalʼ  mert uetot ur  az uel
agossagrol minket orok setetse
gre mikoron ezoket hallottauo
na iob patriarka  oes megh bat
oroduan eloue alla  es monda
  elfel megokenes urhoz  netalam
tan haragiat meg engeztelhetom  
felmenuen azert urhoz  imezt ke
zde ziuenek kesserosegeben mon
dani  Engegh ennekom uram  me
rt semi az en napom  miert ne
m konorolz en raitham  sem hag
od ennekom nalamat elʼ nelno
m  Vetkoztem  Mit tegek nekod
O emboroknek orizoie  miert zo
rzottel engomet nekod ellensego
dol  es lottem magamnak nehez  
miert nem uezod el az enbinom
et  es nem torlodel az en gonossa
gomat Ezt halʼuan ur monda ki
Coda ez  ki bezediuel be fodozi az
nag sentenciakat  Minem de sem
ie tezode te az en iteletomet  hog
meg igazitassal  Valion ki alhat
az en hatalmassagomnak ellene  ki
adot ennekom elezteb ualamit  hog
hatra agam neki Ezoket haluan iob
ionkab megh batorkodek  Monda Nag

v
alazatossagalʼ  hog alazatossaga
ual istennek haragiat meg enge
ztelhetne  tudom uristen hog te
mindonoket tehec  es semi titok te
tuled el nem eneztethetik  Ezert
ellenzom magamat  es hamuba
tartok penitenciat  Azert miok
aert Teridodel az the zinodet en
tolem  es alitaz engomet ellense
godnek lenom  Az leuelnek elle
ne  mel az zelnek miatta el ra
gattatik  mutatod az the hatta
lmassagodat  es azzu pozdoriat ha
borgac ezt haluan ur paranco
la az igassagnak  hog zolna  Mo
nda azert az igassagh  miert zolz
Iob elletenoket  minemde az iste
en el topogiae az igaz iteletot  
es az mindonhato el fordittia azt
ami igaz  es mit haznal istenek
ha igaz leendez  es mit haznal
neki ha zeplonelkil leend az the
eletod  Am iruan uagon te miat
tad  mindonok melek egnek al
atta uannak enimek  nem en
gedok  az hatalmasoknak kono
rgo bezedoknek Mikoron Ezt ha
lotta uona Iob  oes igon megh ie
de  es tere az zent attiakhoz  es

r
nag sirassal monda nekik  Elu
ezot uona az nap  kibe zilettette
m  es az e kibe mondatot  z fogat
tatot az embor  miert adattatot
uelagossagh  es eleth azoknak  ki
ik lelkoknek kesserosegebe uan
nak tehat mind az zent attiak  
kezdenek nag sirast teni  es im
ezt kezdek egetombe mondani
  yai  mert lot ur ellensegunk  elʼ
uetotte israelt  az setetsegokbe he
lhoztetot minket  mikepen oroke
megh hotakat  es mikor kaiata
nkank ki rekezte tole az mi imad
sagunkat  Mongak uala touaba  
mi uristen gonozul Celekottuk  
es tegod haragra ingorlottunk  
azert uag megh engeztelhetetlen  
lassad azert uram  mert megh ta
tta az ellensegh miraitunk az o
zaiat mikoron azert eleten sir
asba  es ohaitasba uonanak  olmi
nt istentol el hagattak  Monda
nak meges  Mit tegunk Imar
touaba  Vrhoz imar nem bocat
hatunk  Mert ky ototte ur az o ha
ragiat mi reank  es nem tekent
Imar megh minket  Tehat esmet

v
eloue alla ieremias es mon
da  attyamfiai  ne ueztegiunk  
mignem megh tekencon es me
gh lasson vr menbol  Mert am
en ugmondek konuemnek ne
gedik rezeben  hertelenkoden
ek az vizek az en feiemre  mo
ndam el uezek  de en hiuam az
te neuedet uram  az uiznek m
elsegen  es az en zomat megh
halgatad  terited az te fileid
et az en kaiatasimra Ezt hogh
halla dauit  oes eloue alla es
monda  Az zegenoknek kaia
tasokat megh halgattia ur  s ot
bizatok  tuduan bizonnal hog
megh eskot ur dauitnak mon
duan  Az the mehednek gomo
cebol helhoztetok en az the zek
odre tehat mondanak mind e
getombe dauitnak  Menel thees
urhoz  es konorogh miertunk
  Enneten kegek mies kaiatuk
urhoz  hog ergalmassagot te
gon uelunk  es megh emlekoz
ek az mi attyainknak zouet
segirol  Tehat dauit kezde men

r
orzagba fel menni lelokbe  es
imezt kezde mondania  Nissatok
megh nekom az igassagnak kap
uiat  es be menuen raita  ual
last tezok urnak tehat legottan
zent mihal archangal  Iarula o
elebe  es monda neki  Ielonched
megh en attalom urnak az the
uttidat  es megh aggya nekod
az the zyuednek keuansagat  fe
ele legottan dauit  es monda  bu
it az en ziuem Io bezedot  az en do
lgaimat az kiralnak mondom
monda esmet neki zent mihal  
lassad dauit  hog az kiralt sok es
hozu bezedel meg ne bancad  Me
rt the iol tudod  hog az nelues em
bor ede nem bocattatik  haluan
ezt dauit monda  Az en neluem
Az hamar iro diaknak iro zerz
ama Haluan ezt az angalok  ga
briel archangallal egetombe
sietenek urnak elebe  es mond
anak  Vram emlekozel megh
dauitrol  es mind az o zirigseg
irol  Ezt haluan ur monda  meg
talaltam dauitot az en zolgam
at  az en zent olaiomal kenthem
megh otet  azen igassagom es ergal
massagom o uele  es az en neuem
be

v
felʼ magat ztatik az o zarua  azaz
neue  Parancola azert ur gabri
el archangalnak  hog be bocatta
na dauitot mikoron azert be bo
cattatot uona dauit menorza
gba  es az angaloknak karit el
Iarthauona  es menorzagnak
edosseget megh lattauona  es
kostoltauona monda Iozagoknak ura
mel zeretetos az the lakodalm
ad  megh keuana az en lelkom
vrnak hazanak gadorit  bodo
gok uram kik lakoznak azte
hazadba  mond oroke dicern
nek tegod Ezonkozbe mikoron
Iutot uona az zentharomsagnak
eleibe  le borula Es nag alaza
tossagal imezt kezde monda
nia  Algon megh minket az
mi istenonk  algon megh mi
nket  es felʼek otet ez fodnek m
indon hatari Tehat monda ne
ki az isten  Mit keuanz hogh
tegek ueled  Monda ottan da
uit urnak  Vram holot uan
nak az the regy Ergalmassag
id  mint megh eskottel dauit
nak bizonsagba  the mondad vr

r
am  kaiat enhozam  es en megh
halgatom otet  megh zabadito
m otet  es megh dicoitom otet  
napoknak hozusagaual tottom
be otet  es megh ielontom neki
az en iduossegh tetelomet  Azert
uram the hozad kaiatok en is
tenom en istenom Ne ueztegh
en tolem  serkenfel miert alut
tal el vram  serkenfel es ne ue
sel mindoroke  Miert teritod
el az the zinodet mi rolunk  
es el feletkoztel az mi nomor
usagunkrol  hozd ki az tomloc
bol az mi lelkunket  hog teguk
uallast az the neuednek ura
m  tehat urnak parancolattia
ra  esmet eloue alla az igassag
Es monda dauitnak  Nemde e
dauit  iruan uagon the miat
tad  igaz az Vr  es igassagot ze
ret  Egenossegot latot az o zine  
Az igassagnak azert toruene ezt
agia  hog az binossok vettessenek
pokolra Ezt haluan dauit mon
da  veztegh Te mast igassagh  se le
gh nekom ellenkodom  Nem tudode

v
hog iruan uagon  Vrnak ergal
massagy mindon miuelkodet
inek folotte  Ebbol kegek dauit
megh batorkoduan  monda ur
nak  Igaz uag uram  Es igaz a
te iteletod  teg demaga az the zol
gaidal  az the ergalmassagod zere
nt  emlekozel megh uram az the
ergalmassagidrol  Iusson ezodbe
az zegen golekozet  melet kezde
tulfogua birtal  legon uram
a the ergalmassagod miraituk
mikent biztunk te benned Az id
oben kegek mind az zent atty
ak limbosba  nag sirassal kono
rognekuala uristenhoz  es ezt
mongakuala  Ne emlekozel m
egh uram az mi bineinkrol  
auagh zileinknek uetkokrol  
se al buzut az mi gonossagink
rol  miert vetottel megh min
ket uram  megh haragut azte
hertelensegod az the iohaidra
az mi bineinkert  de tekenc az the
ergalmassagodra  es teg miuel
onk a the ergalmassagod zerent  

r
tehat az ergalmassagh konoro
luen embori nemzeton  alla ur
nak elebe es monda  vram tam
agh felʼ  es ergalmaz syonnak  m
ert el Iot az o uele Ergalmassag
tetelnek ideye  Nemde tulaidon
ode nekod uram az ergalmassa
gh tetel  es ionkab illethe az the
iouotodat  Celekodnod ergalma
ssagod zerent  hodnem igassagod
zerent haluan ezt dauit legot
tan Terdre essek  es az ergalm
assagnak ez mondasarol  halak
at aduan monda  Vrnak erga
lmassagit oroke enoklom  Emb
ori nemzetes kegek  haluan ho
gh az ergalmassag o mellette zo
lna kezde erossen kaiatania  es
mondania O istennek ergalma
ssaga O istennek ky ielonthet
etlen kegossege O orok istennek
io uota  Ergalmaz nekunk uram
ergalmaz  Legon az the ergalmas
sagod miraitunk  mikent biztu
nk te benned  Tamagfel uram  es
kelfel segicmegh minket  mikent
byztunk thebenned  es zabadic meg

v
minket  az the neuedert  es eke
pen megh engezteltetuen ur m
onda dauitnak  Menel mert m
egh latogatlak titoket  es fel ta
maztom az en Io igeimet tirai
tatok  es megh zabaditlak tit
oket Ezt haluan dauit legotta
n le essek urnak elothe  halakat
aduan es monda  Vallast tezok
te nekod uram  en telles zyuem
bol  ki ielontom mindon the Co
daidad  orolok es vigadok the
benned  enoklok felsegos isten
az the neuednek  ky Ielontom
az the neuedet  az en attyamfi
ainak  az igazak kozot dicerlek
tegodet  es ekken dauit teruen
limbosba az zent attyakhoz mo
nda nag oromel kik felitok vr
at  diceretok otet  Iakobnak koz
onsegos nemzethe  magaztala
tok otet  mert az zegenoknek
konorgesoket megh nem uetot
te  es megh nem utalta  megh
ertottem urtul  hog oroke megh
tartia nekom az o ergalmassa
gat Ezt haluan az zent attyak  

r
mind megh uidamulanak  es u
ristennek nag halakat adanak  
otet diceruen  es monduan  Aldot
uag uram mi attyanknak isten
ne  Aldot uag uram  ki nezod az me
lsegoket  Aldot uag az the felsegos
zekodon  es diceretos es dicossegos
oroke αmen Mikoron azert dau
it istentol el Iot uona  ezonkozbe
isten elot  az istennek ergalma
ssaga kozot  es igassaga kozot
tamada nag uetekodes  mint
az aietatos zent bernat doctor
iria  Az ergalmassagh azert im
ezt mongiaualʼa  Io az zegn e
mbornek  ki onon hattalmau
alʼ felnem tamadhat  ergalma
zni  ezt kegek bizonuttiaualʼa
neg toruenbeli okossagal elso
uel isteni toruennek okossa
gaulal  Mongiauala azert az
ergalmassak  iruan uagon az
profetaknak miatta  Istennek er
galmassaga oroktul fogua  m
ind oroke  az otet felokon  alkol
matlan uona azert istennek  az
o ergalmassagat megh nem ielo
ntenie  mikepen mindon isteni

v
toruenok ualiak  es profetak
mongak  Mert edos ur mindo
noknek  es az o ergalmassagy  
mindon miuelkodetinek folot
te  The azert orok isten  az the
nagh ergalmassagodat ezt ne
zi  hog embori nemzetnek ua
ltsagaert  magadat kel adnod
Masal ugan ezont bizonutha  
toruenkonbeli okossagal  Me
rt ug uagon megh irua az to
ruenkonbe  Ami eccor kellot  
touaba megh nem utalttat
hatik  de tenegod vristen mo
ngauala az ergalmassagh  ke
llemetos lon az embort terom
tenod  tudniamint az bodoksa
gra  azert az te ergalmassagod
bol oda kel oneki uitetni toua
ba ug uagon azon toruenkonbe
megh iruan  hog az gololsegok me
gh zoritandok  es az kegelmek ne
uelendok  Az golosegh uala adam
nak bine  kiert erdomle az kent  
azert alkolmas O en istenom  ho
g az the ergalmassagot zerent  ne
uelied o hoza kegelmedet  megh
bociatuan neki  es mind az o ma

r
ginak binoket Harmadal uga
n ezont  bizonutha pogan boche
knek mondasoknak okossaga
ual  mert ugmond az pogan
boc  alkolmas mindon allatnak
ug Celekoni  ammint az o te
rmezeti nezi  Mint pelda ez m
elle  az napnak tulaidonsaga
az meleghsegh  es uilagossagh  
hat alkolmas neki termezetze
rent Celekodni  Az istennek tu
laidonsaga tudod igassag hog
azergalmassagh  hat nekies tu
laidonsaga zerent  az az ergal
massaga zerent kel Celekod
ni  hog ergalmassagabol ez ui
lagot megh ualcha Negeddel
es utossoual  bizonuta az erg
almassagh  hog istennek keel
embori nemzettel  ergalmassa
got tenni  Cazari toruennek
okossagaual  Vg monda azert  
ug uagon megh iruan az Caz
ari konbe  Valakinek nem kel
Calardsaganak auagh hamissa
ganak haznosnak leni  hog tu
dniamint

v
abbol neki ualaminemo haz
on  auagh neresek kouetkoznek  
de mierthogh  az kegio  adam
ot es euat hamissagaual Calia
megh  hogh oket zolgalattia ala
uetne  azert igassagh  az kego
nak Calardsaganak nem ke
lle haznosnak  awagh nerese
gosnek leni  hog mindonkor
on az embort hattalmassaga al
at uallana touaba az megh
Callattaknak  az Cazari toru
enok segitsegel leznek  Vgianez
onkepen igassagh  az isteni toruen
nekes segidsegel kel leni  az megh
Callatot embori nemzetnek  ellen
okossagokal bizonuta az ergalmas
sagh  hog az istennek kellene  az ze
gen embori nemzetot megh segit
teni  es ime kezde lassan lassan az
istent az ergalmazasra haitania
Ezt latuan az igassagh legottan
fel kaiatha  az ergalmassagnak
ellene  es ezt kezde mondania O er
galmassagh  mith zolz the  Akarode
hog el uezek en  Iol tudod mit mo
nd az iras  hog urnak igassagha

r
megh marad oroke  haliad azert er
galmassagh  mit monda az embor
nek az orok isten  Valamel oraba
eztok  tudniamint az fanak gomoch
ebe  halalal haltok megh  Azert zikse
gh  hog istennek ez sentenciaia leg
on eros  es alhatatos  hog az embor
oroke az halalba maragon megh
Ezt haluan az az ergalmassagh
monda esmet  az igassagnak  tudo
de igassagh  hog ahol irua uagon  
az istennek igassaga meg marad
oroke  ugan ot irua uagon  Mert
megh erossitetot az o ergalmassaga
mi raitunk  ez ergalmassagh azert
megh teendo emborel  hog megh zab
adittassegh enertem  hog az isten
ergalmatlannak ne lattassek  De
tenekodes ebben engednod kel Enne
kom hogh kegek az sentenciaual
melet mondal  hog ualamel ora
ba az fanak gomochebe eendik  az
Embort halalal halmegh ellenom
ne alʼ  legon az ualtsagh ellethen
modon  hog az embort meghes hal
on the erted  es nemiodon megh se ha
lon  en ertem  hog mind nekod  mi
nd nekom  elegh tetessek  Megh halʼon

v
testeben  mert ebbe esek az istennek se
ntenciaianak miatta  ki azt monda
halalal halz megh  tudniamint testi
halalal  de ne halion megh lelki ha
lalal  az az oroke  ebe kegek kelʼ nek
om engednod  mert iruan uagon
  Minemde oroke el uethie isten ez
nemzetot  az o zinenek elole  Auag
mind uegik el uagiae  az o ergal
massagat ez otole  olmint azt mo
ndana nem Ezt haluan az igas
sagh monda  bizonnal nekod ne
m engednom  kemen uona  es ke
gotlensegh  mert irua uagon  az
isten nem vizauonasnak de bek
esegnek istenne  illek azert bator
istennek az emborrel ergalmas
sagot tenni  da maga ig  hog en ig
assagh helen maragak ezt lat
uan az bizonsagh hog az igas
sages az ergalmassagh melle alot
uona  eloue ala  es nag zoualʼ
Imezt monda  Mit Celekottok O er
galmassagh  es igassagh  Minem
az isten el fordittiae az ittelletot  
mert irua uagon  bizon az ur  es
bizonsagot zereth  Nem kel azerth

r
istennek emborrel ug ergalmazni  
hog en bizonsagh ki rekeztessem  Me
rt az bizonsagot ez nezi  hog mint ir
ua uagon  eluettessek az kegotlen
es binos  hog ne lassa istennek dico
segeth Monda ennekes az ergalm
assagh O bizonsagh  ne legh en ellen
kodom  de legon ergalmassagh az ze
gen emborrel  akar Cak enerthem  
ha adamert nem lezon  Mert am
iruan uagon  urnak Ergalmassa
gy mindon miuelkodetinek follot
the  ha mindon miuelkodetinek
folotte  hat bizonsaganak es follot
the  Azert engegh reia thees  hogh
thetessek ergalmassagh az zegen
embori nemzettel Ezt haluan az
bizonsagh monda  Nem engedhet
ok killomben rea  hanem ha nek
omes elegh lezon  sem illethi az iste
nt  hog Cak ergalmassaga zerent
Cellekogek  de bizonsaga zerentes
  Legon azert nekom elegh az embor
nek binerol  es igh rea engedok  ho
gh az embor megh zabadittassek
tehat az ergalmassagh haga dol
gat az attya istenre  az attya isten
kegek latuan enne ellenkodesoket  
az ergalmassagh kozot  igassagh ko
zot

v
Es az bizonsagh kozot  az sentencia
nak kiadassat ada zenth fianak  
mint urunk o maga monda  zenth
ianos iria  konuenek ottodik rezebe
  Az fiv isten kegek  ki az atty istenek
orok bocessege  megh haluan mind
ez haromnak feleletoketh  Monda
Az igassagh azt monga  elʼ uezok
ha adam oroke az halalba megh
nem marad  Az bizonsak touaba
azt monga  el uettessek az binos
hog ne lassa istennek dicosseget
  Az ergalmassak kegek azt monga  
el uezok ha adam ergalmassagot ne
m nerhet  Ez azert az el uegezot sen
tencia  az zenth haromasagnak tan
ac tartho hazaba legon adamnak
kenna es halala Io  es mind az igas
sak  mind az bizonsak  Mind az erg
almassak  ualia azt amit keuan
  Ezt haluan  mind el Codalkozanak
es mondanak  mikepen lehet ez  m
ikoron az ken legon kessero  es az bi
nossoknek halalok gonoz  Mint le
het azert Io tehat monda az biro  
kerestessek adamnak fiay kozol ual
aki  ki mindonostol fogua legon 
igaz  es mindon binnelkil  megh er
edeth binnelkiles  ki ne legon melto

r
megh halnia  es ez halion megh
az zeretetbol  es gotrettessek megh e
mbori nemzetert  Mikor o ne legon ko
teles az kenra  es az halalra  es ekke
pen az igassagnak  es bizonsagnak
elegh tetetik  embori nemzetteles
ergalmassak tetetik Ezt haluan
az bizonsak  nagh siettetossegel ez
uilagot mind be futha  es zeretettel
keresse elen artatlant  es nem talal
tatek senki tiztanak az binnek zeplo
etul  megh Cak az eg napi germokes
  mikoron Megh tertuona  az bizonsa
gh  folamanak elebe az ergalmassak
es az igassak  es megh kerde az erga
lmassak  ha ez artatlant megh tal
althauona  felelʼe az es monda  Mi
ndel hailottanak  egetombe haznal
atlanna lottek  Ninchen kiiot tego
n  ninchen mind egiglen tehat m
onda az igassaghes monda de ha
igaz talaltatnekes ellen igaz  es ar
tatlan  amelet kerez  es uona Cak tiz
tha embor  mint tetethetnek istenek
igassaga zerent  ennek kenaual es
halalaual elegh az elso embornek
adamnak binerol  Ielosben mert az
bin tetetot elozor  az vekhetetlen Ion
ak az az istennek ellene  Masochor
mert embort  az uekhetetlen Iotul foztot

v
megh  mindon tiztha embor kegek
uegelualo erdomos  azert ha ol ta
laltatnek  ki uekhetetlen erdomos
uona  az thehetne az uekhetetlen
binrol elegeth Ezt haluan az is
teni zerertet  oes eloue ala  es mon
da  akarmit porolietok thi  Cak ez
az dologh  hogh ha azt akariatok  ho
gh az binrol elegh tetessek  az istenek
emborre kel leni  kinek kent es ha
lalt kel zenuedni  es o tehet kenau
al es halalaual eleget az binrol  es
igh mind az igassagnak  Mind az
bizonsagnak  Mind az ergalmassa
knak elegh tetetik  Megh ennek
folothe  istennek nagh zeretethe es
kiielontetik  Mikoron igh zerette
legon az isten embort  ki hog kim
osta legon az embort az obineibol  
az o draga zent uereuel Ez sente
nciat haluan  mind  az igassak  m
ind az bizonsak  mind az ergalm
assak  legottan megh egesolenek  
es erre egetombe rea engedenek  es
egmasnak apolast adanak  Tehat m
onda az attyaisten  Mindonoket boces
segbe tottunk  ez uilagot es bocessegok
attal teromtottok  Ezonkepen bocesse
gunk attal  az az fiunk attal  keel
ez uilagot megh epottenunk Ezt hal
uan az fiv isten  monda legottan ime

r
en  bocias engomet  mert irua ua
gon  hog tegem az the akaratodat  
es igh uegeztetekel  hog az istennek fi
a lenne emborre  es kent halalt ze
nuedne  az emborsegbe  es az o kena
nak halalanak miatta  ualtatnek
megh az zegen embori nemzeth O
azert az hiv lelok O Cristusnak
uereuel megh ualtot  Gondolad m
egh  es lassad megh  melʼ nagh zeretet
el tegod az isten zerethe  lassad meg
touaba  melʼ nagh lon az o ergalma
saga the hozad  hog o onnon maga
ba akara erted eleget tenni  semie
teue the erted onnon magat  az zol
ganak abrazattiat felueue  az the
bineidnek terhet o uissele  az o test
en  hog the az binnek Megh halnal  
es az igassagnak elnel O isteni boc
essegnek kedues el uegezese  hog az
isten embor legon  kinek halala
ual megh ualtassek az embor O
bodok bin  ki el meghualtot erdo
mrel ualanod O edessego isten  Ez
te nag kegelmessegodert  minemo di
Ceretoket agunk the nekod  ha ezor
zor magunkat erted adnok  semiuo
na az the iotetelodhoz keposth  legon
azert nekod orok halaadas  Amen

v
kezdetik imar az predikacion
ak harmadik reze mel lezon
azzonunk marianak  az istennek
fiatul annyaia ualaztasarol  Mi
koron azert limbosba az zent atty
ak  megh ertottek uona  hog az
istennek fianak erottok emborre
kellene leni O ualion ki fokhat
na megh  es ielonthetne ki  melʼ
nagh orombe lenek raitha  Tehat
ime tanacot tartanak  mint aiet
atos doctorok irak  es mondanak
keressonk eg ifv es igon zep zizet  ki
alion az felsegos kiralnak elotte  
es zolgalʼon neki  Oliat ki meltan
fogadhassa hazaba  az mi istenonk
eth  se talaltassek o benne olʼ  melʼ
az o felsegos zomeit megh banth
atna  hog mireank az aldomas
ert atkot ne ueson tehat ime iob
patriarka o kozottok eloue ala  Es
monda  Nem tughatiok mi azt
megh tekelletossegel  az istennek an
anak mine Iozagokal kelion fe
nnie  de ennek ki ielontese az
isteni bocessegot illethy  Ezt halua
n iesus siraknak fia  ki az biblia
ba ecclesiastikosnak neueztetik  

r
eloue alʼa es monda  mindon boces
segh uristentol uagon  Az tengorn
ek fouen zometh  es az esonek Copet  
es az uilagnak napit  ki zamlaltha
megh  az istennek bocesseget ki tu
dakozhatta megh  Az bocessegnek
gokere kinek ielontetot megh  eg
az felsegos  mindonoknek terom
toie  mindonhato es vralkodo ist
en  o teromtotte azt tudniamint
az o ziz annat mondanak aze
rt kilgunk kouetot az istennek bo
cessegehoz  hog tanuhon megh min
keth  minemo tullaidonsagokat ke
lon uallania  es minemo Iozagok
alʼ fenlek az ziz  kit keuan mag
annak anaul ueni ualaztak az
ert dauitot  es kildek az isteni boc
esseghoz  az az az fiv istenhoz  ki el
menuen monda  vram tehozad fol
amtam  tanuc megh engom tenom az
the akaratodat  mert en istenom ua
g the  bizonaba az the io lelkod viz
on engom az igaz fodre  Iol tudom ezt
uram  mert bodok az akit az the tor
uenodbol te megh tanitandaz  tanuc
megh azert engom  az te anadfelol  
minemo tulaidonsagokat es lelki Io
zagokat ualion  Ezt haluan az isteni

v
bocessek monda  halgassad es meg
tarcad azokat meleket en zolok ne
kod ma  az ziznek melʼ az istent fo
gadanda  kel kornol uetetnie az
zeretetnek napiaual  es ez uilag
nak megh utalasanak hoganak ke
el labay allat leni  es az o feiebe ti
zonket Cillagos koronanak kel leni
  mert az nomossegnek tizonket tul
aidonsagiual keel fellenie  kik ko
zol nege uetetik testefelol  Nege lel
ke felol  es nege teste lelke felol Ug
mondek hog az nomossegnek ne
ge uetetik az ziznek teste felol  me
rt testefelol negel kelle fenlenie
Elsouel zepsegel  mert neki igon ze
pnek kelle leni  ualaes ezert monda
rola az attya isten  az bocnek atta
la mindonostulfogua zep uag en
iegossom  es semi zeplo nincen the
benned  De kerdik ez melle az zent
doctorok  hogha alkolmas ualae  
hog az istennek annia zep uona  
testy zepsegel  Nemel doctoroknak lat
tatik  hog nem kellotuona zepnek
leni  Ezok ez o uelekodesoket imezel
bizonuitiak  Mert az istennek anny
aba semi hiusagnak nem kelle leni  
De az zepsegh mint az boc mongia

r
hamis es heiabaualo malazt  tehat
neki nem kelle zepnek leni Touaba
az azzoniallatba  az zepsegh binek
es uezodelomnek oka  Errol monda
azon boc  az azzoniallatnak zepseg
eert sokan el ueztenek  de azzonu
nkmarianak kelle leni  mindon
oknek iduossegoknek oka  es nem
uezodelmoknek  Hat nem kelle tes
tezerent zepnek lenni touaba ug
mondnak meges  az istennek  em
borre letelebe  nag allazattossagot
kelle mutatnia  zent pal apastal
nak mondasa zerent  De nagob al
azatossagh testot ueni ruttul  hod
nem zeptul  hat ebbol lattattik hog
az istennek annianak nem kelle
zepnek leni hanem Ionkab rutnak
De ez kerdesre es fogasra rea fel
el az nagh albert doctor  es vgmond
  hog az istennek annianak nem
kelle rutnak leni  sot igon zepnek
Testebenes  Im ezharom okaiert
elso okaert az iegzesnek okaert 
mert az iegnek hassonlatossagot kel
uallani ahoz  aki raitha peldaztat
ik  de mind az azzoniallatok  kik
peldazak auag iegzek az istennek
anniat  zepok uotanak mint pel

v
dank uagon az hester azzonrol  Iu
ditrol  Rakhelrol  es rebekarol  ha az
ert ezok zepok uotanak  kikon az is
tennek annya iegzettetot  sokkal Io
nkab az istennek annia zebuot ez
oknel Masodokaert az hassonla
tossagnak okaert  mert ugmond az
pogan boc  hogha az termezeth ualam
ibe megh nem bantatik  az fiv hasso
nlatos lezon attyahoz auagh annia
hoz  de urunk Cristusnak az zyznek
eduos gomocenek  zepnek kelle le
ni  az profetanak mondassa zerent
  hat az o edos annianakes  Ezt Ielon
the ki urunk  az zent euangeliom
ba monduan  nem teromthet az Io
fa gonoz gomochot harmadokaert
az belso zepsegnek peldazasanak
okaert  Mert az kilso zepsegnek mi
atta  uitetik az elme az belso zepsegh
re  mert az Io es zep lelkot  nomosb
es zeb test illety  enneten uagon  ho
gh mikor embor  mindon oktalan
allatoknal  zeb es nomosb lelkot ual
lion  tudniamint okost  testotes mi
ndon oktalanallatoknal nomosbet
es zebet ualʼ  Mikoron azert az ziz
mariaba lot legon  erced lelkebe az
tekelletos Nag zepsegh  testebees uru

r
nk Cristusnak utanna  mindonok
nek folotte nagob Tekelletos zepse
gel kelle fenleni  Eleten okossagok
al bizonuttia azert az nagh albert
doctor  hog azzonunknak megh tes
tebenes  urunk Cristusnak uttana  
mindonoknel zebnek kelle leni
Massal az ziznek testefelol kelle
fenleni Nomossegel  melʼ ertetik
koronaiabaualo masod Cillagon
  mert azzonunk marianak kelle
leni  ualaes nomos ziznek  Mint
eztes bizonuttia azon nagh albert
doctor  harom nomos okossagokal
Elsouel az fel magaztalasnak ok
ossagaual  Mert az bodogh ziznek ke
le felʼ magaztaltatnia  mind ang
aloknak  mind emboroknek folot
tok  hat kelle mindonoknek follote
alazatosbnak es iozagosbnak leni
  de mikepen zent bernat doctor mon
ga  Nomosb es diceretosb az alazatos
sagh  az nomosbe  hodnem mint az
nemtelembe  hogh azert melto lot le
gon  mindonoknek follotte fel magaz
taltatni  kellot neki nomos nemel
fenleni  hog az o zizessege nagob es dic
eretosb lenne  Mert ug mond zenth
Agoston doctor  soha azzonunk maria

v
mindon kar angaloknak folotte  fel
nem magalztatatot uona  mint en
okli zent eghaz  ha urunk Cristus
uttan  mindon emboroknel Ion
kab  magat megh nem alaztha uo
na Massal Az hassonlatossagnak
okossagaual  Mert ugmond az buc  
mindon lelkos allat  zerethy az hoza
hassonlatost  enneten uagon  hog az
kiralok  esmet kirali magbol  akar
nak magoknak iegost ueni  mert
az hassonlatos hoza  vgian ezonke
pen az nomosek  esmet nomos ma
gbol  Mikoron azert az isten  legon
vekhetetlen nomos  hoza hassonlatos
nomos zizet  kelle maganak annia
ul valaztania harmadal Az ked
ues letelnekokossagabol Mert mi
nt zent ieronimꝰ doctor mongia
Az nomosoknek zolgalattiok  embor
oknek elottok kellemetosb  Ielosben
kiraloknak elottok  De az bodogh
zyz marianak  kelle zolgania az fe
lsegos kiralnak fianak  az az az
attya istennek fianak  Azert hog
az istennek fianal  kellemetosb lot
legon az o zolgalattia  onneki nom
osnek kelle lennie  Ez harom okossagalʼ
bizonuttiak doctorok  hog azzonuknak nomos
nek kelle lenie

r
  Masod okaert kelʼlʼe azzonunknak
zepnek leni  az belso zepsegnek ieg
zesseert  mert az kilso zepsegnek
miatta  vitettetik az elme az belso
zepsegre  mert az Io es zep lelkot  illet
nomosb es zeeb test  mikoron azert
azzonunk maria  lelkebe urunk
Cristus utan mindonoknel zeb lo
tlegon  testebe es tehat urunk ut
tan mindonoknel zeb uot Harma
ad okaert kelle azzonunknak ze
pnek leni testebe  az hasonlasert
  mert ha az termezet ualamibe m
egh nem bantatik  az fiunak ha
sonlatosnak kel leni attyahoz  au
agh anahoz  mint az pogan boc
monga secundo libro fisicorum philoso De miert
hog az ziz marianak edos zillo
te  urunk Cristus  uot es kellot
leni igon zepnek  dauitnak mo
ndasa zerent  ki ugmonda  zeb es
ekosb emboroknek fiainal  Mike
pen azert az fiv igon zepuot Ezon
kepen az anaes  mert az io fa go
noz gomocot nem Teromthet  mint
urunk monda Mathei  vij  Neged
okaert kelle azzonunknak zepn
ek leni testeben  az nagob diceretos
Iozagert  Mert azzonuk maia uala
igon tizta  es az o tiztasaga igon

v
diceretos  de diceretosb az tiztasagh
az zeb zizekben  hodnem az rutakba  
hat ebbol kouetkozik  hog o teste ze
rentes mondhatatlan igon zeph
uot  Minemo uot keghek az ziz
maria testebe  az zileteserol ualo
pdikacioba megh irom isten hoza
segituen Secundo beata virgo ex parte
corporis debuit esse nobilissima
  Masocor meges az bodogh ziz ma
rianak testefelol  kelle leni nomos
nembelinek  melʼ ertetik az o koro
naiaba ualo masodik Cillagon  ha
rom okaert  mint az nag albert
doktor monga primo ratione exalta
cionis Elso okaert  az fel magazta
lasert  mert oneki kelle fel magaz
taltatnia  mind emboroknek es m
ind angaloknak folottok  Azert teh
at neki mindonoknel alazatosbnak
es lelki iozagosbnak kelle leni  Dem
ikepen zent bernat doktor mongia  
nomosb es diceretosb az alazatossagh
az nomosbe  hodnem az nemtelembe  
hog azert azzonunk melto lotle
gon  mindonoknek folottok fel m
agaztaltatnia  kelle nomosnek leni  
hog az o zizessege diceretosb lene
  mert ugmond zent agoston doctor  
soha azzonunk maria  mindon
kar angaloknak folotte fel nem

r
magaztaltatot uona ha mindon
emboroknel alazatosb nem uotuo
na secundo debuit esse nobilissima
ratione conformacionis  Massocor
kelle azzonuknak nomosnek leni  
az hassonlatossagnak okaert  mert
ug mond az boc ecclesiastici  omne animal di
ligit sibi simile  Mindon lelkos al
lat zerety az o hoza hassonlatost  
mint ennek megh ertesere  ueg
unk peldat ez uilagi kiralokrol
es nomosekrol  az kiralok esmet
kirali nembol  es az nomosek no
mosnembol  akarnak magoknak
iegosoket uenie  mert azok ohoz
aiok hasonlatosok  Vrunk Cristus ke
gek uekhetetlen nomos uala  me
rt az nomos attiatul  az az az at
tia istentul oroktulfogua zilet
tetot  Hat attiates anates nomosset
kelle uallania tercio ex parte cor
poris debuit esse nobilissima ratione
gratificacionis  Harmacor es utoz
or teste felol  kelle nomosnek leni  az
keduessegnek okaert  mert mint ze
nt ieronimꝰ doctor mongia  migh e
mbor nomosb  annal keduesb zolgal
attia istennek elotte  erced ha lelkebe  
es nomos  de azzonuk marianak
kelle zolgalnia istennek fianak  ha
th hogh keduesb lenne  az o zolgalat

v
tia az o zent fianal  igon nomosnek
kell leni tercio beata virgo  adhuc
exparte Corporis debuit esse de da
uid stirpe regia  harmachor me
ges az ziz marianak testefelol kel
le leni  dauitnak kirali magabol  
mel ertetik az o koronaiaba ualo
harmadik Cillagon  Mert mint az
iras monga  dauidnak igertetek
megh urunk Cristus fokepen az
istentol  Errol monda onnonmaga
az sotary konbe Megh eskouek ur
dauidnak bizonsagba  es megh ne
m Calia otet  az the mehednek gom
ocebol iltetok en  az the zekodnek
folire  vgmonda touaba esaias es
Capitulum  xi  Egredietur uirga de radice
iesse et cetera Tamad uezo iessenek goker
ebol  melʼ uezo lon dauidnak attya
isai  es o belole tamad uiragh  ki
lon uruk Cristus  Touaba vg mo
nda az gabriel angales azzonunk
nak  Agia oneki vr az o attianak
dauidnak zekit  Mind ezokbol azert
megh teccik  hog azzonuk maria uo
t dauid kiralnak nemebol  es isten
tol ualaztatot Quarto beata virgo ex
parte Corporis  debuit nomina
ri maria  Negeccor meges es utoz
or  testefelol kelle azzonukna neuez

r
tetni marianak  melʼ ertetik az o
koronaiaba ualo negedik Cillago
n  mert ez zentsegos es meltosagos
neuon  Ionkab ki ielontetik az o
zizei fogadassa  hodnem mint egeb
neuon  Errol monga zent bernat
doctor super missus est loquar pauca
de hoc nomine maria et cetera zolok keueset
ez maria neurol  mel magarazta
tik tengori Cillagnak  mel az ziz a
nat folotte igon illeti  mert o iol
hassonlatik az cillaghoz  mert mik
epen az cillagh  maganak romlas
anal kil bociattia uillagossagat
es fenet  Ezonkepen az ziz maria 
mindon zeplonel kil  zile zent fiat
  touaba az napnak fene  megh nem
kissebothety az cillagnak uilagos
sagat  Ezonkepen az fiv ananak ek
ez uotat  o azert az nomos cillagh
Iakobbol tamadot  kinek fene Ez ui
lagot el vilagositotta  menorzagot
megh Ekositotte  Es poklokat attal
hatta  ezoket mongia zent bernat  ha
t meltan neueztetek azzonunk ez m
eltosagos neuel  ez negh iozagal kel
le azert azzonuknak testefelol fenle
ni  mint negh nomos cillagokal
touaba az bodok ziz marianak
lelkefeloles neget kelle ualania
  et primo debuit esse purissima

v
es elezteb kelle leni lelkebe  igon tiz
tanak mel ertetik koronaiaba ua
lo ottodik Cillagon  mindon bintol
  Errol monda zent lelok uristen az
bocnek zaiaattal  Canticorum  iiij  Capitulum
Tota pulcra es amica mea et cetera min
donostulfoga zep uag en Iegossom  
es semi zeplo ninchen the benned  
tudniamint sem az eredetbinnek ze
ploie  sem az bocanando binnek ze
ploie  sem az halalos binnek zeploie
  oka kegek ennek imez  mert nem ua
la alkolmas  hog az istennek anna
ualami binel zeplos lenne  mert az
isten nem lakozik az binnek alaia
uettetot lelokben  auag testben sapiencia  
j Capitulum  Errol monga zent anselmus
de conceptu virginali Capitulum  xviij  Decebat
vt concepcio illius hominis et cetera illik u
ala  hog az embornek az az Cristu
snak foganatia  lenne ol tiztasag
os anatul  kinel istennek allatta n
agob nem erthetik Secundo ex parte anime
beata virgo debuit esse uirtutibus
adornatissima  Masocor az bodok
ziz marianak lelke felol kelle leni  
mindon iozagokal megh ekosottet
nek  mel ertetik Coronaiaba ualo
otodik hatodik Cillagon  Mert az istennek an
aul olʼ ziznek kelle ualaztatni  ky
mindon lelki iozagokal ekos uona  

r
mert ezt megh regon az boc  azzonuk
nak zomelebe megh montauala
ecclesiastici vigesimo quarto capitulo In me omnis gratia
uie et veritatis En bennem az Vtnak
es bizonsagnak mindon malaztya  
enbennem mindon eletnek es ioza
gnak remensege  Oka kegek ennek
imez  mert ugmond az zent bernat
doctor  akar melʼ igon gotored es sa
nargassad te magad  nem agia az Io
zagoknak istene omagat te nekod  ha
nem ha lelki Iozagokal leendez me
gh ekositetoth  Mikoron azert az ur
isten senkinek ne agia magat  han
em Cak az lelki iozagosnak  kouet
kozik tehat  hog az bodok zyz mar
ianak  kinek magat az isten elue
gezthe uala fiuiul adandonak  kel
le mindon lelki iozagokal fenlenie
  Ezert monga az bodok zent agoston  
Az bodok ziz maria  elezteb lelkebe
fogada lelkebe urunkat  az hitnek
es az remensegnek es az zent zer
etetnek miatok  hodnem mint tes
tebe  mel Iozagok ha o benne nem
uotanak uona  az istennek fia az o
mehebe nem zallot uona Tercio ex
parte anime beata uirgo debuit esse
sanctitate excellentissima  harma
cor azzonuk marianak lelke felol  ke
le leni zentsegel igon nagnak  mel
ertetik koronaiaba ualo hetedik Cil

v
lagon  mert uala istent fogadan
do  es menorzagba mindon kar an
galoknak folotte fel magaztando
  Az zentsegnek nagob malaztyat
kelle uallania  az istennek anan
ak  megh ananak mehebe  hodne
m mint akar melʼ zentnek  elete
be  errol monga zent bernat docto
puto inquit quod copiosior gracia sanc
tificationis inipsam oescendit  et cetera
alitom hog az megh zentolesnek m
alaztya  bosegosben zallot olt rea  ho
dnem az egeb zentokre  mel nem
Cak az o ziletesset zentole megh  de
otet mindon binoktul eleteben tyz
tan megh tartha  ha azert uristen
az zentoket  mint Ieremiast  koroztol
o Ianost  es az kissebik zent Iakab ap
astalt  megh anoknak mehebe meg
zentolte uot  Ionkab edos anat  az bo
dok ziz mariat Quarto ex parte
anime  beata virgo debuit esse dono
dei perfectissima  Negecor az bodok
ziz marianak lelke felol  kelle leni
istennek aiandokaua tekelletosn
ek  mel ertetik Coronaiaba ualo
nocadik Cillagon  Mert olnak kel
uala ualaztatnia istennek anaia  
ki istennek aiandokiual Tekelletos
uona  es mindon malaztal telles  ho

r
g mondhassa azt  amit az boc mond  
eg konuenek huzon negedik rezeben  
ecclesiastici  xxiiij  transite ad me omnes qui
concupiscitis me et cetera Iouetok enhoza
m mind ty kik keuantok engometh  
es az en malaztimal telesogetok be
  mert az en lelkom az meznel edosb  
es az en oroksegom az lepsemeznek
folotte  ol tekeletosnek kelle azert az
istennek ananal leni  kinel tekellet
osb nem lehetne  Azert az bodok ziz
marianak lelke felol  ez neg nomos
Iozagokal kelle fenlenie  mikepen
neg nomos fenos Cillagokal toua
ba Imar mind teste felol  mind le
lke felol  az bodok ziz ananak  
neget kelle ualania  Et primo
debuit esse Castissima es elezteb
kelle leni tiztasagosnak  tudniam
int mind testebe  mind lelkebe  mel
ertetik koronaiaba ualo killencedik
Cillagon  Az ziz marianak tiztasaga
kegek  mel peldaztatek elozor az ego bo
korba  exodi iij Capitulum megh masocor  az be
tot kapuba  kin ur mene be  es Ioue
ki raitha  Ezekhielis XLiiij  es sok egeb
Iegokbe  kirol meg ede ala irast tezok  
eth riuidsegnek okaert el mulatom
Secundo exparte Corporis et anime  beata virgo
debuit esse uoto Ioseph Consecrata
  Masocor az bodok ziz marianak lel
ke

v
es teste felol  kelle fogadassaual Iose
phnek zentoltetnie  melʼ ertetik Coro
naiaba ualo tizedik Cillagon  Mert
annak kelle istennek anaia ualaz
tatnia  mel nem Cak hog fogadasnal
kil zyz uona  de aki ugan fogadassal
istennek zentolte uona zizesseget  M
el megh mutattatik elozor zent ag
ostonnak mondasabol  ki ugmond li
libro de sancta virginitate Annunciante
angelo maria respondit quomodo fiet
istud et cetera urunknak emborre letelet
megh hirdetuen az angal  maria
felele  mikepen lezon ez  mert firfiat
nem esmerok  melet bizonal az zyz
maria nem mondot uona  ha azel
ot istennek zizessegot nem fogadot
uona Masocor meg mutattat
ik okossagbol mert az zizessegnek  
az istennek anaba  igon kelle fenle
ni  de istennek elotte keduesb az zyz
essek  mel tartatik fogadasbol  mike
pen az egeb miuelkodetokes  hogne
fogadasnal kil  hat az istennek ana
nak fogadasbol kellot  az zyzessegot
tartania  De monthatna ualaky  
mikepen merezlotteuot az zyz mar
ia  az zizessegot fogadnia  mikoron
Ez az otoruenbe megh tiltatot uot ex
odi  xxiij  Capitulum  Non erit infecunda nec
sterilis in terra tua  Vgmonda ur  

r
nem lezon magzatnal kil  az azzon
iallat  sem medo  az the fodedbe  Ez fo
gasra rea feleltetik  hog az bodok zyz
maria  az zyzessegnek fogadassat  ha
rom kepen uallotta Primo in deside
rio  Elozor keuansagaba  mert mi
nek elotte  az istennek fianak embor
re letelet  az angal megh monta uona  
az zyzessegot nem fogattauala  Ezert
mert nem illik uala  Oka kegek enn
ek ez  mert az o toruenbe  ziksegh ua
la mind firfiaknak  mind azzonial
latoknak hazaskodniok  mert az nep
kozol uarattattik uala Vrunk Cri
stus ziletendonek teste zerent  Az ido
be azert azzonuk maria  az zyzesseg
ot Cak keuansagaba uallotta  Es azt
haual fogada  ha tudniamint isten
nek kellene  Az o akarattiat es keu
ansagat istennek akarattya ala vet
uen Secundo beata virgo habuit virginita
tem in facto  Masocor azzonuk mar
ia az zyzessegot uallotta tetemenebe  
mert minek utanna neki meg ielon
tetek  hog az o zyzessege istennek kel
lene  az zyzessegot fel fogada  megh ga
briel angalnak hoza menesenek elot
te  es zent iosephnek iegzessenek elot
te Tercio beata virgo habuit virginitat
tem in bonoplacito  harmacor az bodok
zyz maria  tarta az zyzessegot egenlo
akaratbol  Mert minek utana  zenth

v
iosephnek Codalatos kepen Iegzetek  
o egetombe az o Iegosseuel iosephel  eg
enlo akaratbol  es rea engedetbol az
zyzessegnek fogadasat megh teue  ez
oket monga az bodok zent tamas dok
tor tercio beata uirgo exparte Cor
poris et anime debuit esse uiro de
sponsata  Harmacor az bodok zyzn
ek  teste es lelke felol  kelle leni Iegze
ttetnek firfiunak  mel ertetik kor
onaiaba ualo tizonegedik Cillagon
  Mert ol zyznek kelle istennek anai
ul valaztatnia  hog ki iegzetot uona
Io es tiztasagos firfiunak  Ioseph ne
uonek  Mert az ioseph magaraztat
ik oregbolesnek  auagh neuekodes
nek  mel igon iol illeti az zyz mar
ianak iegosseth  mert ez iegzesnek
miatta fel magaztaltatek  es neuek
odek az bodok zent ioseph  az zyzesse
gnek tartassaba  mert mihelt azzon
unk neki iegzetek  oes ottan orok
zyzessegot fogada  mint zent agost
on monga Quarto ac vltimo beata
uirgo exparte Corporis et anime
debuit esse in nazareth Conmorata
  Negecor es utozor  az bodok zyz mari
anak  teste es lelke felol kelle naz
zaretbe lakoznia  mel ertetik az o
koronaiabaualo tyzon kettodik Cil

r
lagon  Mert azzonunk marianak
kelle lakoznia akor  hog urunkat
fogada  az nomos uarasba nazare
tbe  hog be tellesodnek az profetan
ak mondasa  Quoniam nazareus
uocabitur mert nazaretbelinek hiuat
tatik  tudniamint az Cristus  Ez tyz
onket iozagokat kelle azert  az bodok
zyz marianak uallania  mikepen ko
ronaiaban ualo tyzonket Cillagokat  
teste feloles neget  lelkefeloles neget  
es teste es lelke feloles neget  minth
im megh mondatek O azert bodok
zyz maria  byzon nagh meltosagos
uag te  az the zent fiadnak az Cri
stus iesusnak elotte Cum igitur da
uid hec omnia audisset a diuina
sapiencia  Mikoron azert dauid
mind ezoket hallottauona az iste
ni bocessegtul  Nag halakat ada
az uristennek  es monda  byzon n
ag az mi urunk isten  es nag az
o hattalma  es az o bocessegenek
ninchen zama  Vram mindonok
eth bocessegbe tottel  be tot az fod az
te birodalmadal  Es megh teruen
az zent attiakhoz limbosba  monda
Nag oromel Cantate domino Canti
cum nouum  quia mirabilia fecit
Enokoletok urnak uy diceretot  me
rt Nagh Codat tot  Megh nilatkozta
ta

v
ur az o iduossegtelelʼet  az pogano
knak zynok elot  kiielontotte az
o igassagat  Ennekutanna megh
monda nekik  hog az istennek an
anak  ez fololt megh irt iozagok
at kellene vallania tunc sancti pa
tres communi consilio  Tehat az ze
nt attiak egenlo tanacbol  kildek
dauitot nazaretbe  hog megh latna  
hogha ot ellen zyzet lathatna  es
talalhatna  Es megh talaluan ot
azzonunkat  iegzettet zent iosephn
ek  Igon zep ziznek leni  es mindon
malaztal tellesnek Monda neki da
uid  halgassad leanom  es haicadle
az the filedet  mert megh keuantha
ur az the zynodet  o az the urad is
tenod  Ezoket haluan azzonuk mo
nda dauidnak Paratum Cor meum
deus  et cetera kez az en lelkom kez uris
ten  enoklok es dicerlek Tegod az
en dicossegombe Tehat dauid legot
tan folamek vrnak elebe es na
g oromel monda  Talalek helt ur
nak  Iakobnak istenenek hailakot  
Tamagh fel uram az the nugodal
madba  te es az the zensegodnek
zekrene  Tehat ime legottan az attʼa
isten  bocyatta angalit  hog megh
latnak az zyzet  kit dauit dicert

r
uona  kyk menuen azzonunkhoz
es latuan otet mondanak hec est
uirgo que nesciuit thorum in delicto et cetera
Ez az zyz  mel nem esmert haza
sagot binbe  ual gomochot az ze
nt lelkoknek latasaba  es teruen
urhoz  dicerek otet az felsegos kir
alnak helotte  Tehat az attya is
tenes megh Tekentuen  es megh
zeretuen otet monda  Ezt zerette
m otet keuantam  magamnak ie
gossul Venom Denique et dei filius
intuens eam Touaba az istennek
fiaes megh tekentuen otet  es m
egh zeretuen monda Hec requies
mea in seculum seculi Ez az en nugoda
lmam orokon oroke  Eth lakozom
mert Valaztottam otet Az zenth
lelok istenes monda zyksegh en
nekom otet elol venom  az edosse
gnek aldomasiba  Nugosik azert
o raitha vrnak lelke  bocessegn
ek es ertelomnek lelke  Tehat ime
el uegeze az attya isten  hog ang
al bocattatnek o hoza  ki oneki ko
zonne  es az istennek fianak fog
adasara akarattiat haitana  Ezt
megh ertuen dauit  az istennek el
ole tere az zenth attyakhoz  es na
gh oromel monda nekik Exultate deo

v
Vigagatok istennek az mi segegse
gunknek  orolietok iakobnak iste
nenek  Az zent attiakes legottan
mind fel kelenek  es egetombe im
ezt kezdek mondania tu gloria isrl
ierusalem  tu leticia israel Te uag ie
rsalomnak dicossege  te uag israel
nek orome  Te uag az mi nepun
knek mindon tiztossege zyz maia
  Azert lez aldot oroke amen  Ig ua
laztatek azert az bodok zyz maria  
azzent haromsagh istentol  ma
ganak iegossul O azert bodok ziz
maria  mikepen magaztalʼonk mi fel
tegodet  minemo diceretot monguk
nekod tiztossegodre O menorzagnak
keralne azzona  byzonaba mindon
malaztot the attalod uallunk  Te
uag azert azzonom az mi dicosseg
unk  Te uag az mi remensegunk  
eletonk  es edossegunk  tenekod
tyztossegh es dicossegh amen
Ez predikacionak harmadik re
ze lezon Az angalnak azzon
unk mariahoz ualo ioueserol
mel imeleten kepen lon  Mikoron
az bodok zyz maria  kisdet koraban
zileitol  tudniamint az bodok zent
ioakhimtol  es zent anna azzontol  
iersalembe az templomba fel uitet

r
tot uona  Maganak az temlom
ba imelen eletot ualaztot uala  
hog effelitol fogua terciaig  Ima
dsagokba  es istenni elmelkodes
okbe foglaliauala magat  Harmad
oratulfogua killenced oraigh  ma
gat kezy munkaba foglalia uala  ki
lenced ora koron  magat esmet im
adsagra aga uala  es az imadsagb
ol addek fel nem kel ualʼa  migne
m urnak angala  neki menorza
gbol menei elesegot hozuala Cumque
videret uirgines alias in dei lau
dibus agere Mikoron azert latna
az tob zyzeket  az isteni diceretbe  
es zolgalatba magokat folgalnia  
o ezon encolkodik uala  hog az ui
gazassokba mindonoknel elso lene  
Az istennek toruenenek tudassaba
uala mindoniknel boceb  az alaza
tossagba es imadsagba aietatosb  Er
koceben tyztolletosb  Es mindon le
lki iozagokba tokelletosb hanc ira
scentem nemo uidit Otet megh ha
raguduan senki nem latta  Oneki
mindon bezede malaztal telles ua
la  hog lattatnek az o neluen ist
en leni  Mindonkoron istent alga
uala  Es az elesegot mellet az ang
alnak kezebol uezonuala  maga
megh ezyuala  Mellet kegek az Tem

v
plomanak papy feiedelmi  neki zol
galtatnak uala  azt az zegenoknek
oztya uala  Gakorta lattatnak uala
uele istennek angeli zolni  korok ko
zol ualamel otet illetheti uala  otta
n egessegot uezonualʼa Visis ergo eius
sacris moribus et virtutibus  quidam ex ponti
ficibus Latuan azert az o zent erkoc
it  es iozagit  az papifeiedelmek koz
zol eg  abiathar neuo  Vin az tob pa
pifeiedelmeknek nag kencot  hog ot
eth hazassagra az o fianak adnak  
  De az bodok zyz  ennek ellene mo
nduan imezt monga uala  Nem le
het ez hog en hazassagra vetessem  
mert zyzessegomet vrnak igerte
m  az fogadas kegek kotelez az m
egh tartasra  Errol monda dauit
Vouite et reddite domino fogagatok
es agatok megh Vrnak  Az papife
iedelmek kegek  es azzonunknak
rakonsagy  Ez ellen imezt mongak
uala  Az isten az fiakba tyztol
tetik  mikepen mindonkoron uot
israelnek fiay kozot Beata autem vir
go respondends aiebat Az bodok zyz m
aria Ezellen esmet imezt monga
uala  Az isten az tyztassagba m
indonoknek follotte tyztoltetik  Am
vegetok peldat abelrol  ki zyzessege

r
nek miatta  istennek elotte igon
kellemetos valʼa  Es attyafiatul ka
intul megh olettetuen  az zyzesse
gnek koronaiat nere es artatla
nsagnak  Touaba elles profeta  mi
ert hog testebe az zyzessegot meg
tarta  istenhoz uetetek  Megh esme
rtem azert en eth ez templomba  ho
gh istennek elotte igon kedues az
zyzessegh  ielosben angaloknak
ielontesokbol  Ezoka hog en zyzesse
gometh istennek igertem Lon keg
ek hog mikoron azzonuk uona
tyzonket eztendos zyz  Az fo papife
iedelom  az templomba niluan m
egh hirdete  hog az zyzek kik az
templomba ualanak  es az hazassa
gra alkolmassok valanak  zyleio
knek hazokhoz menenek  es vrnak
toruene zerent  hazassagra menne
nek  kinek parancolattianak mi
koron az tob zyzek engettek uona  
Cak az bodok zyz maria nem aka
ra ez parancolatnak engednie  Ket
okaert Elso okaert mert az o zillei ot
eth telles eletebe  az isteni zolgalat
ra attak uala Masod okaert mert
az o zizesseget urnak imar fel fo
gatta uala Tehat az fo papifeiedel
om ezon megh rettenuen  Az tob pa
pifeiedelmeket hoza hiua  es monda

v
nekik  Tugatok hog mitolfogua ez
templom fondaltatot  Votanak oben
ne kiraloknak  es profetaknak le
ani  kik az zent eletbe igon Codal
atossok uotanak  kik Iutuan az ha
zassagnak alkolmas allapattiara  
megh hazasultanak  urnak torue
ne zerent  Cak az mariatul Ioakhi
mnak leanatul  talaltatot vyellet
nek zorzete  ki az o zyzesseget vr
nak igerte es fogatta  Mit tegunk
azert  hog mind urnak toruene  
es mind az o fogadassa hellen al
ion Tunc omnium hec una fuit sentencia
Tehat mindoniknek ez eg lon sen
tenciaok  hog ez nag dologba ur
nak tanacat kerdenek Mikoron
azert magokat imadsagra attak
uona  es az fo papifeiedelm az
sanctuariomba be ment uona  
vrnak megh kerdesere  papi ru
haba  fel otoztetuen  Ime nag her
tellensegel az imadsagnak helen  
mindonoknek hallasara  imellet
en zozat lon  hog dauitnak haza
ba ualamel Ifak  hazassagra alkol
masok  hazastarsnalkil uonanak  
kiki mind az o vezoet az otarra fel
vinnek  Es valameliknek vezoie m
egh gomocoznek  es esaias profetan
ak mondasa zerent zent lelok galamb

r
nak hasonlatossagaba rea zalna  
az uona kinek hazassagra az m
aria adatnek Erat autem inter Ce
teros viros sine Coniuge ioseph de do
mo dauid Vala kegek az tob ifiak
kozot  dauidnak hazabol hazastars
nalkil ioseph  mikoron azert min
donok uezoioket az otarra fel vit
tek uona  Cak o nem uiue fel  Ezt
kegek teue alazatossagbol mint doctor
ok mongak  mert mikoron uona
igaz  iteliuala magat alazatos
sagbol meltatlannak leni  eleten
zyznek iegoseiul  kirol nagh sok
codakat hallotualʼa  ielosben miko
ronuona zegen es ach mestor M
ikoron az papifeiedelom latta
uona  hog senkinek vezoie megh
nem Gomocozot uona  esmet vrh
oz konorge  Tehat ime legottan
imez feleletot ueue  hog Cak az ne
m uitteuona fel vezoiet  kinek
az zyz maria hazassagra adando
uona  Es ekkepen megh tudak  
hog Cak ioseph nem vitteuona
fel vezoiet  Tehat kezoritek otet
hog az otarra vezoiet fel vinne  
  Mikoron azert fel vitte uona  Im
e legottan mindonoknek lattasa
ra  megh veragozek  es gomochot Te
romthe  es zent lelokisten  galamb
nak

v
hasonlatossagaba rea zala  Mikor
azert intetnek az zyznek el uetelere  
o mentuen magat  Monda neki az
fo papfeiedlom  Ioseph felʼed istent  
es emlekozel megh rola  mit ton da
thannak es abironnak  az engedet
lensegert  kiket az fod eleuenon el
nele  Tenekodes azert ugan ne tor
tennek dolgod Tehat ezoket halua
n azbodok zent ioseph urnak fel
elmebe azzonukat hoza ueue  es az
zent attiaknak mogok zerent  uele
kezeth foga  es ime legottan az ziz
mariatul  az tiztasagnak tartasan
ak malaztiua  olʼ igon be telek  hog
mindon gonoz keuansagok benne
megh ottatanak Tunc pontifex visa ta
m mira ostensione tehat az fo pa
pifeiedelom  latuan ez nag Codat  
ada azzonunknak vigaztalasara
het zep zizeket  hozaia korokba egen
loket  hog otet nag tiztossegel vin
nek  iersalombol istennek temp
lomabol nazaretbe  iosephnek haz
ahoz  Veue azert ioseph azzonunk
at  es hazahoz uiue  akaruan Io
uendobe menekzot zolgaltatnia  
Mikoron azert azzonuk lakoznek
Nazaretbe Iosephnek hazaba  megh

r
az menekzo megh nem leuen  es ec
cor uona az o imadkozo hazaban  Cak
istennek ot ireskoduen  es esaiasn
ak konuet oluasuan  es ielosben az
igeket  holot ug mond esaias Capitulo
septimo Ecce uirgo Concipiet et pariet
filium Ime az zyz foad es zyl fiat  
  ime zokasanak folotte  kezde az is
teni malaztnak edosseget erzeni  
es kostolnia  Tehat zyuenek nag bu
zgosagabol  imez igeket kezde mon
dania O mi attianknak  abraha
mnak  isaaknak  es iakobnak iste
ne  Vayha Cak eccor erdomlenem
en latnom az zyzet  mel az the Iou
endo fiadat fogadando  byzon en
mindonoket el hadnek  es otet ko
uetnem  es magamat neki alaza
tos zolgalo leanul adnam Tehat ez
onkozbe kezde melegh konueketes
bosegel hullatnia  es kezeit  es zome
it menorzagra fel emeluen  imezt
kezde mondania O ergalmas es ke
gelmes uristen  ki minket semibol
teromtottel  konorol az el uezot em
bori nemzeton  Nissad megh menor
zagot  Es zal le  Iouel uram es ne ak
ar kesnod  mikepen megh igerted az
mi attiainknak  Vram mutassad m
egh nekonk az the ergalmassagodat  
es az the iduozoitodet agiad nekunk  

v
mikoron azert azzonuk ezonkepen
konorgene  Azon oraba az zent attia
kes  ohaitnakuala limbusbol uristen
hoz  es siruan imezt mongak uala  
Memento nostri domine in bonoplacitu
populi nostri  visita nos insalutari tuo Em
lekozel megh uram  az mi neponk
rol  az the io akaratodba latogasmeg
minket  az the iduossegtetelodbe Te
hat az kegos isten tuduan ielon
leni  az el uegezot idot  kiben kelua
la el bocattatnia az o zent fianak  
zola zent gabriel archangalnak im
ekepen  mint zent agoston doctor m
onga  Gabriel archangal  ziksegh
minekunk kouetot bociatanuk  az
mi iegossonkhoz  ki attal neki leue
let kilgunk  es az o akarattiat ker
iok O gabriel te uag erre alkolmas  
az en titkomnak azert leg tudoia  
es benne el iarioa  Az teuolgo ada
mnak megh keresesere  ziksegh azen
zekombol le zallanom  akarom kegek
ezt titkon tenom  mind az menei vd
uartul  ez titkot Cak nekod akarom
ki ielontenom  Az zyz mariahoz
menel  az en fiamnak melto hai
lokahoz  es hiroessed megh neki az
en ielonuotomnak harmatat  es
az kozonetnek bezedet  neki orom
el hirdessed  monduan iduozlegh
maria malaztal telles et cetera Halla
ezt gabriel angal  es magaba

r
gondolia uala monduan stupend
um est hoc miraculum quoniam deus
terribilis et cetera amilkodo ez choda  m
ert az rettenetos  es megh fokha
tatlan isten  eg leanzonak igere
az o lakozasanak ielonuotat  es
az ky euat karhoztata  az o marad
ekat igekozik megh dicoottenie  M
onda azert az angal istennek  Vr
am mendonhato isten  mikepen hir
detom en megh Ez eg leanzonak  az
te ielonuotodat  Tegodet men es fod
megh nem fogh  es mint foghat
megh az zyznek o mehe  Auag mi
nt uiselhety el az maria  az the fe
lsegodnek tyzet es dicosseget Tehat
monda ur Si lesit ignis presencia
rubrum insolitudine ledet et mea presencia
uirginalem talamom ha megh ser
totte az tiznek ielonuota  az puz
taba az bokrot  Megh serti az en
ielon uotomes az zyznek o tyzta
mehet  Menel azert  es az en akar
atomat Tekeld megh  es mongad m
egh az marianak  Neki adom eget
len eg fiamat  hog o legon annak
ana  kinek en uagok attia  hogh
kegek ebbe ne ketolkogek  az o mehet
es lelket  zent lelok totybe  Imar ez
uezot uilagnak segigsegel akarom
lenom  Az zyzet kegek imez aiandok
imal akarom megh aiandokoznom
Iam non diccetur uiuencium mater eua  sed
maria  

v
Imar eua ne mondassek eloknek an
anak  de maria  o lezon byzon is
tennek es byzon embornek anya  
olezon angaloknak azzona  Es me
norzagnak kiralne azzonia  o lez
on az binossoknek zo zoloia Tehat
gabriel ez parancolatul meg
rettenuen es az egbol maganak
fenos testot ueuen  Nag hamarsa
gal az zyznek imadkozo hazaba el
be mene  es elotte terdre le esuen
kozone  es monda Aue gracia plena
dominus tecum Iduozlegh malaztal
telles  ur vagon teueled  Ez igekre
az zyz megh rettenuen  Imadsagabol
fel kele  es feie le hatuan  allaza
tossagual aluan  Megh haborodek
az angalnak bezedere  es gondol
ia uala minemo uona Ez kozonet  
Annera nem gondoluala az angal
lal  mert angalt gokorta zokotua
la latnia  de ionkab az halhat
atlan kozonetrol  es zyuebe mo
ndhattia uala Quid est hoc dom
ine deus  Vt tam excellenti salut
acione ego paupercula meruerim sa
lutari Micoda Ez en uram iste
n  hog el felsegos kozonettel en
zegen zolgalo leanod  erdomliek
kozontetnom  Es ime az zemer
mossegnek miatta  kezde felnie
zyzey zemermossegnek miattha

r
megh ittetuen Tehat monda
az angal Ne timeas maria inue
nisti enim graciam apud deum Ne felʼ m
aria  mert talaltal malaztot is
tennel  Ne fel maria  mert nem
felemet de nag zeretetot iottem
hirdetnom  mert az malaztot me
let az binnek miatta az elso embo
rel ueztot uala  te azt megh talal
ad  nem Cak te magadnak  de telles
embori nemzetnek  Mert imfogat
mehedbe  es zilz fiat es hiad az o
neuet iesusnak  Ez lezon nag pro
feta  es az felsegos istennek fianak
hiuattatik Et dabit illi dominus deus
sedem dauit patris eius es agia o neki
vristen  az o attianak dauitnak
zeketh  Nem idozerent ualo orzag
nak zeket  mert az o orzaga ninch
ez uilagrol  de az lelki es menei ie
rsalomnak zeket  mel peldaztatik
dauitnak zeken  Es orzagol Iakob
nak hazaba oroke  es az o orzagan
ak uege nem lezon  Mert o nem Cak
aminebe embor isten  de aminebe e
mbores tetoled O maria zilettetuen
orzagol oroke  nem Cak emborokon
de megh angalokones O bodog ziz
maria O dicossegos azzonom  halga
sad es zerettettel az the ziuedbe han
ad uessed  minemo dicossegh mast nekod

v
hirdettetik  Mert ime egom fogac  
nem mint egeb azzoniallatok firfi
uv magtul  de zent lelok istentol  
nem valamel embort  de istennek
byzonfiat  angaloknak es emborn
ek urat Tehat monda maria
Quomodo fiet istud quoniam virum non
cognosco Mikepen lezon ez  mert
firfiat nem esmerok  Nem ketol
kodom az the bezedodnek be tel
esodeserol  de akarom niluab m
egh ertenom  ez zent dolgot  bizo
nosuagok az megh letelrol  de akar
om megh tudnom az foganatnak
es zilesnek mogiat  mert firfiat ne
m esmerok  az az esmernom nem
akarok  mert imar urnak igerte
m zizesegometh Tehat az angal
az fogadasnak es zilesnek mogat
megh magarazuan  monda Spiritus
sanctus super veniet in te zent lelok is
ten folol zal te read  Ne ueled mar
ia  hog te emboroknek mogiok zer
ent fogadnal  de isteni mod zere
nt  mert folol Iouo zent lelok is
tennek hattalmabol  ki nekod nem
Cak elmedet  de mehedet es megh ze
ntoli  Es tegod istennek meltolsagos
hailokaiul zoroz  Es az felsegosnek
iozaga  arnikoztatik megh te ben
ned  es annak okaert ami zilettet
ik tetoled zent  es az felsegosnek fi
anak hiuattatik  Ne akariad azert

r
O bodog zyz maria velnod  hog ziz
essegodet el veztened  az foganat
ba  de ionkab azt istennek elot
te erdomositod  es neuelod  hogh
kegek bizonosb legh ebbe ecce eliza
beth Cognata tua et ipsa Concepit fili
um insenectute sua Ime ersebot az
zones az the rakonsagod  fogadot
fiat az o vensegebe  es ez honaph
tudniamint bot elo  hatod az erse
bot azzonnak fogadassahoz  mert
ersebot azzon kis azzon hoba fogada  
kis azzonhaua kegek bot elo hohoz
hadodho  mel ersebot azzon hiuat
tatek  gomocnelkil ualonak ifw
sagatul fogua  tugiad azert the bo
dok zyz maria  hog az isten ki az
termezetnek follotte ada  erseboth
azzonnak  az foganatot  Tenekod
zyznek  Termezetnek follotte megh
agia  mert az isten mindonhato  
azert nem lezon istennel lehet
etlen eg bezedes O felicissima ma
ria  noli morari  en seculum omne Ca
ptiuum tuum expectat assensum O bo
doksagos ziz maria  ne akar kesnod  
ime ez megh fogatot Vilagh  az te
rea engedotet uaria  felel hamar  
es fogadiad istennek fiat Tehath
az zyz maria terdeire esuen  es
kezeit ozue teuen  zomeit menor
zagra fel emeluen  felele monduan

v
ecce ancilla domini fiat mihi secundum verbum tuum
Ime vrnak zolgalo leana  legon en
nekom az the bezedot zerent  Ez igek
et megh monduan  legottan isteni
hatalombol fogada mehebe isten
nek fiat O azert aietatos lelok  Go
ndoliad megh  es hanad vessed me
gh  melʼ igon nag lon az the isten
odnek hozadualo zeretete  hog me
ltoltatnek the erotted  az zyznek
mehebe le zallania Gondolʼad
megh touaba melʼ igon nagh lo
n  az zyz marianakes alazatossa
ga  mert mikoron vona istennek
ania  angaloknak azzona  alaz
atos zolgalo leannak monda magat
O mit gondolz  minemo edossek
akoron az ziznek elmeiet be tottot
te uala  mikoron istennel telles ua
la mikoron magat esmeriuala az
mendonhato istennek anianak le
ni  az zizesseknek allapatiba megh
maraduan O en lelkom  bator az
ziznek akoron ualo oromenek  Cak
mennel kissebik zikraiat ualhat
nad  Ennek utanna az angal esmet
menorzagba mene  kibe minket es be
uigon az Cristus iesus  az o zent
anianak erdomenek miatta  ky
attyaual es zent lelokel el  es or
zagol mind oroke amen  Anno domini
Millesimo  Quingentesimo  tricesimo  

r
Vrnak neuebe kezdetik az
zyz zent eugenianak elethe
imellen kepen Mikoron ro
maba uralkodnek az komodius
neuo Cazar  eg ielos urat kinek
filoph uala neue  Ez Cazar romab
ol kilde egiptomba  hog alʼexand
riat es egiptomot birna  Ez filoph
ur azert mikoron felesegeuel egiet
ombe  kinek klaudia uala neue  es
ket fiaiual  kikkozol egiknek auito
uala neue  az masiknak sergius  
es leanaual eugeniaual romabol
alexandriaba mentuona  egiptom
nak mindon tartomanit romai
torurnok alʼa haita  holot az o zep
leanat eugeniat deaki tudomanra
ada  mel ol igon elos elmeyoualʼa  
hog az het zabad tudomanokat  mi
nd diaki es mind gorogh neluon
riuid idonek allatta tekelletosson
el tanula Vala touaba ez euge
nia zyz arcaiaba igon zep  testebe
igon ekos  de elmeiebe annales ek
osb  az zyzesegnek tartasaba kegek
igon eros  Mikoron azert ez euge
nia zyz uona tizonot eztendos  eg
ielos urnak germoketol  kinek aq
uilius uala neue  hazasagra kezde

v
kerettetni  ki megh  kerdetek attia
tul  hog ha ez nomos ifvnak az ha
zassagra engedne  felele eugenia at
tianak es monda  az iegos erkoc
eert ualaztando  es nem nemzetse
gert  Mikoron azert egebektules sok
aktul kerettetnek hazassagra  o
megh maradualʼa az tyztasagnak
tartasaba  uegre Iuta ohoza zenth
pal apastalnak leuele  Iollehet azert
zilei uonanak poganok  de maga o
lelkebe kezde koroztien lenie Az kor
oztenok kegek attiatul alexand
riabol ky kildettek uala  kere azert
eugenia zileit  hog mulatsagnak ok
aert hadnak megh latogatnia  az
o maiorhazokat  mel uala alexandri
anak kiuole  Mikoron azok megh
engettekuona  es az uarasbol euge
nia ki indult uona  ket ofmestori
uel  protussal  es Iacinctussal  es koz
elgetne eg faluhoz  hala az koroz
tenoket nagzoual imez igeket enok
lenie Omnes dy gencium demo
nia  dominus autem celos fecit  Az po
ganoknak istenok mind ordogok  
ur totte az egeket  Ezoket halua
n az bodok eugenia  nagon ohait
ta  es sira  es monda az o ofmesto

r
rinek  tugatok mert kisdedsegtok
tol fogua az diaki tudomanba uelem
egot neuekottetok  megh oluastak
azert emboroknek killomb killomb
Celekodetoket  az nagboceknek tud
omanokat  de akarmit monganak
mind azok  az koroztenoknek enok
lessokel az o mondassok mind meg
gozetnek  mikoron mondak  az pog
anoknak istenok mind ordogok  es
ur totte az egeket  Vallas es zepsegh
az o zinenek elotte  zentsegh es na
gsagh ofelsegenek elotte Parancola
azert eugenia hog ez igek ottan
ottan mondatnanak  es zent pal
nak leueleies oluastatnanak  kez
de azert imar eugenia azon mes
torkodnie  mint ofmestoriuel ege
tombe az isteni bocessegnek esmere
tire Iuthatna  es erhetne  Monda az
ert nekik Iollehet az meltosagh
engomet zorzotlegon nektok azzo
ntoka  de az bocesegh hugtokka tot  
legonk azert eg attiafiak  mikepen
az isteni bocesegh zorzotte  kellonk
fel es menunk az koroztenokhoz  Az
elenust mongak az koroztenokkozot
pispoknek leni  ki olhelon lakik hol
ot zontelen az o istene dicertetik  

v
kit hallottunk mies dicernie mi
nd annezor  minezor onnetan mu
ltunk  de ez pispok az zent eghaz
nak sok dolgaiba mondatik fog
lalatosnak leni  Azoknak kegik
len kik az isteni diceretokbe ires
kodnek  elottok iaroia zorzot egh
papot  kinek teodorius neue  kirol
ol nagsok Codak mondatnak  hog
az o imadsagiual vakoknak uilagot
ad  santaknak iarast  siketoknek ha
llast  es ordongosoknek megh za
badulast  ez azert ahelre ahol otol
ok isten eiel es napal dicertetik  eg
azzoniallatot sem bociat Ezt azert
en megh gondoluan ziksegh az
en haiamnak firfy modra niret
tetnom es magamat firfy ruhaba
felotoztetnom  hog mind harman
zabadban mehessunk az istennek em
bori koze  kelle azert eugenianak bez
ede protosnak es Iacinctusnak  es mi
kepen monda  mind ugan zorze  az is
ten kegek olʼ malastal meltoltatek
oket megh latogatnia  hog azon ora
ba hog az monostorba erenek  az ze
nt elenus pispok oda Iutna  Egiptom
ba kegek zokas ez  hog mikoron az
pispokok az monostorokat kerolik  di

r
ceroknek seregy kouety oket  koue
tikuala azert az zent elenus pispok
ot olmint tyz ezoron  diceruen ur
istent es monduan Via Iustorum re
cta facta est Az igazaknak utok
egenos  es az zentoknek utok megh
zoroztetot  Haluan ezt az bodok euge
nia monda tarsinak  Gondoliatok
megh ez diceretnek ereiet  es megh
esmeritok mert ualamit ezok eno
kolnek  minket illet  touaba miko
ron az bizon istenrol akarnak tud
akoznia hallok  az koroztenoket na
gh zoual enoklenie  Az poganoknak
istenok mind ordogok  ur totte ke
gek az egeket  Es ime mast keuan
uan az baluan istenoket el hadnuk  
es az bizon istent kouetnunk  Im em
boroknek soksagy iarulnak mielenbe
monduan nagzoual  Az igazaknak
utok egenos  es az zentoknek utok
megh zoroztetot  Ercok megh azert
houa megon ez nep  es ha az monos
torba megon az houa mi igekozuk
menunk  tarsolkottassok magunkat
uelok igitur cum se Iunxissent psa
llentibus  mikoron azert egesitottek
uona magokat az enoklokhoz  kez
dek tudakoznia kiuona az ven  ki Cak
o maga az nepkozot  zamarnak hatan

v
ilne  Megh mondatek nekik hog az
uona az elenus neuo pispok  ki kisded
segetolfogua koroztien uot uona  ki m
ikoron megh kisded koraba az mono
storba neuekodnek  olʼ nag zentsegel
fenlik uala  hog mikoron tyznek ho
zasanak okaert zomzed monostorba
kildetikualʼa  Az eleuen tyzet palastia
ba mindon bantasnalkil hoza uala  
Imeztes mondak rola mikoron
ennek elotte eg keues idouel  ede Iot
uona eg neminemo hitogetho  zareas
neuo  ki bezedoknek uetekodessiuel
istennek nepet igekozik uala az ig
assagrol el teriteni  Monduan ez
pispokot hamisnak leni  et otet Cr
istostul bocattatnak leni  ez kegek
uala Calard  es az zent irasokbol
hitogety uala el az nepet  Vegre mi
nd az koroztenok golenek ez zenth
attiahoz  kit im lattok es mondan
ak neky  Az zareas azt monga  hog
o Cristostul bocattatot  Hag napot
azert neky  melʼ nap ueged otet ma
gadnak tarsul  auag ha tehetod go
zed meg otet Igitur Constituitur di
es Azert nap hagattatek neky  es
hel neopolisnak uarasanak piac
an  El Ioue zareas az napon az o
hamis tudomaniual  El Ioue ez ze
nth pispokes az o imadsagiual  

r
Mikoron azert az nepnek kozont
uona monda  Im megh esmeritok
maidan melunk legon istentol  Es
terituen magat zareasra  monda kez
de uele bezedoknek nagh kessalkod
assat uallania  de miert hog az zar
eas igon Calardualʼa  bezedoknek ok
ossagiual nem kezde az zent pispok
otet megh gozhetnie  Az korozten
nep kegek ebbol kezde lelkebe igon
megh sertetnie  hog az zareas beze
deuel olmint ez zent pispoknek beze
denek folotte Iarna  Vezteksegot uet
te es monda Pauli apostoli inhac par
te monita omnio tenenda est sunt az
pal apostolnak intesse eth  minek
unk mindonostulfogua megh tar
tando  mert ug moda az o tanitua
nanak timoteus pispoknek  Ne
akar bezedokel uetekodnod  merth
semire haznos  hanem Cak az nep
nek el teritessere  Azert ez Varasnak
piacan rakattassek eg igon nagh
tiz  es mind ketten menunk bele  
es valaki kozolunk megh nem ek
higok mert azt bociatta az Cristos  
Tehat ez sentencia mindonoknek kel
le  es az tyz legottan megh rakat
tatek  Parancola azert ez zent pispok
zareasnak  hog az tyzbe be menne  

v
kinek monda az zareas  Menbe the
elezteb ky ez dolgot inditad  Tehat
ez zent pispok kezeit ki terieztuen  
az tizbe elʼbe mene  es megh marad
da ot olʼ mint fel oraigh  oneki sem
haia sem ruhaia megh nem porso
loduen  Intiuala azert zareastes hog
be menne  de zareas az be menesnek
ellene kezde mondania  es el akara
futnia  Ezt latuan az nep  megh ra
gadak otet  es az tyznek kozepibe elbe
vettek  es az tyz legottan kezde oteth
megh egetnie  Ez zent pispok kegek
nem akaruan az gonozert gonozt
adnia  de Ionkab Iot  ragada oteth  
es az tyzbol Iollehet hot eleuenol ky
ueue  kyt oztan az nep nagh galaz
attal az tartomanbol el ky ize Audi
ens hec beata eugenia Ingemuit  Hal
uan ezoket az bodok eugenia fel fo
hazkodek  es le esuen annak labay
eloth ky neky ezoket mongia ualʼa  es
monda neky  kerlek tegodet hog en
gomet imez ket attyamfiaiual ege
tombe  megh ielonc neki  mert az ba
luan Imadasrol akarunk az Cristos
hoz ternunk  eztes keuanok otole  ho
gh minket harman soha egmastul
el ne zakazon Az kegek monda  mas
tan vezteglettok miglen be menon az
monostorba a melbe indult  es keuesse

r
nugogek  Es mikoron alkolmas idot
talalandok neki  Az ty akarattokat
mind megh ielontom neki Ezonkoz
be mikoron kozelgetne az monostor
hoz  ahoua megon ualʼa  Ime az mon
ostornak baratyes ky Iouenek nagh
tyztossegel o elebe  Nag zoual isten
nek tyztossegere imez igeket mond
uan  Suscepimus deus misericordiam
tuam  in medio templi tui  Veuok vr
isten az the ergalmassagodat  az the
templomodnak kozepotte  Be menuen
azert az zent pispok  mind az nepel eg
etombe az monostorba  be menenek
eugenia  protus  es Iaccinctuses  Meg
monduan azert az veterneket  keues
se az uttan nuguek az pispok  es ime
almaba imeleten lattast latha  Lata
tehat vitetek eg isten azzonnak bal
uana elebe  hog annak aldoznek  te
hat monda  hagiatok nekom zolnom
az ty isten azzontokalʼ  Es mikoron 
neky zoltam uona mondek  Esmerie
ed magadat istennek teromtot allat
tianak lenod  es zalle  es ne had ma
gad imadtatnod  Az kegek ezoket hal
uan le zalla  es kouethe engometh
monduan  tegod addek en el nem
hadlak  migh nem engometh az en
teromtomnek megh ac  Ezonkozbe
az zent pispok az alombol fel ebrede  

v
es mikoron az alomrol gondolko
dnek  Iarula o hoza eutropius kin
ek eugenia zoltuala  es monda az
zent pispoknek  Harom iffv attya
fiak egetombe az baluan istenok
nek imadasokat el haguan  keua
nak koroztenne leni  es az Crist
usth imadni  es ez monostorba az
Cristust zolgalokal egetombe otet
zolgalnia  es ez mainapon tegodet
kouetuen ede be Iottenek  es neko
m konhullattassal konorgenek  ho
gh te bodoksagodnak enattalom
megh ielontetnenek  Tehat az bo
dok elenus pispok monda  halakat
adok te nekod uram iesus Cristus  
ki enuelem ez dolgot megh esmer
teted  Tehat hozaia hiuata ez iffiak
at  es foguan eugenianak kezet im
adkozek  Mellet mikoron el vegez
ot uona maganak viue eugeniat  
es kezde oket kerdoznie  mit akar
nanak  es midolgossok vonanak  
kinek nag alazatossagalʼ monda
eugenia  Romabeli pologarok vag
unk  ez en attyamfiai kozol egiknek
neue protus  masiknak Iacinctus  En
nekom kegek neuem eugenius  kin
ek monda az zent pispok  meltan
neuezted magadat eugeniusnak  

r
mert nagh dolgot celekodol  es er
ositessek megh az the ziued az Cr
istusnak hittiert  Eztes tugiad  me
rt zentlelok istennek miatta  Ioualʼ
ezelot tegodet testodbe esmertunk
eugenianak lenod  es mint Iottel
legon ede  es ez the tarsaid kik le
genek eztes tugiok  Ezt kegek mel
toltatek ur nekom megh ielente
nie ezert  mert quia gratissim
um ei habitaculum in Corpore tuo
preparasti oneki az the testodbe
kedues hailakot zorzottel  megh ta
rtuan az zyzessegnek uiragath  
es ez ielonualo eletnek hamis hi
zolkodeset megh utaluan  tugiad
kegek leanom  mert az tyztasag
ert tesokat lez zenuedendo  de az
akinek tellessegel attad magadat  
el nem hagh Tegodet  Ez vttan ter
ite magat protushoz es Iacinctus
hoz  es monda nekik  fiaim az test
be leuen  az leloknek nag melto
sagat nertetok  ty nektok monda
azert az ur iesus Cristus az eua
ngeliomba  byzon byzon mondom
nektok  Imar nem mondlak titok
eth zolgaimnak  de baratimnak  
bodoknak mondlak azert titoketh  

v
mert engettetok zent leloknek  ug
an ezert egetombe Iuttok az dicos
egre  Ezoket zola az zent elenus pis
pok  es ezuttan oket megh koroztole  
es az monostorba bees helhoztette Re
deamus Iam ad illud tempus quo
protus et Iacinctus auferentes eug
eniam abierunt  terionk Immar az
idore  kiben protus es Iacinctus ueue
en eugeniat  el menenek  Mikoron
megh ertottekuona zilei es attya
fiai  es mind alexandriaba ualo nep  
eugenianak el vezeset  mind egeto
mbe nagh sirast kezdenek tennie  Az
zilek sirattiak uala leanokat  battya
y occocet  zolgak es zolgaloleanok
azzonokat  kezdek azert keresnie mi
nd az telles tartomanba  kerdettet
nek az varaslok  tudakoztatnak ki
llomb killomb aldozattokal az ordo
gok az baluan istenokbol  hogh ho
ua mentuona es holuona eugen
ia  megh ielontenek  Mind egeto
mbe azert ezt mongak uala  hogh
az istenok otet menorzagba vittek
uona  es ot otet istenazzonia tottek
uona Credidit factum pater hive
ezt attya  es sirasat oromre terite  
leananak kegek kepet tizta aranbol
kifaraktata  es az uarasnak piacan

r
fel tetete  Mel kepnek mind o  mind
hoza tartozok  olʼ tiztossegot teznek ua
la  mint igaz az o baluan istenoknek  
de maga az o ania Claudia  es az o
battiai auitus  es sergius  semi viga
ztalast nem uehetnek uala  de olmi
nt zonetlen sirnakuala Beata autem
eugenia Az bodog zent eugenia
kegek  Az baratoknak monostorokba  
barati ruhaban nag hiuon megh
marada  holot az zent irasoknak
tanulasaba ol igon neuekodek  hogh
ket eztendoknek alatta  az zolosmak
at mind kordera el tanula  ol nagh
uala az o lelkenek Cendessege  hogh
mind egetombe mongakuala otet an
galnak lenie  Valon ki erthetteuona
megh  hogh azzoniallatuona  kit az
Cristusnak hatalma  es az zyzessegnek
iozaga otalmazuala  Az o bezede ua
la alazatos zeretetbe  es tyzta  Min
donoket az alazatossagnak iozagaba
folol mulatuala  senki az imadsag
on nalanal elsobnel talaltatikuala  
uala mindonoknek mindon  Az zom
orut vigaztaliauala  Az oroloue orol
uala  Az megh haraguttat eg beze
deuel le engezteliuala  Az keuelko
dot Io peldaual ol igon epoty ua
la  hogh az farkasbol nagh hertelen

v
barant zorozuala  Vgan ezert uri
stentol ol nagh malaztot nere  hog
ualamel korsaghbeli embort megh
latogatuala  legottan attul mindon
korsagh el tauozikuala  es tekelle
tos egessegot uezon uala  Az o ofmes
tori kegek  Az lelki iokban ottet ko
uetikuala es mindonbe neki enged
nekuala Tercio igitur anno Conuer
sionis eius Az o megh teresenek az
ert harmad eztendeibe  Az feiedelm
melʼ az monostorba uala  ki mulek
ez vilagbol  kinek halalanak Vtanna
lattatek mind az baratoknak  hogh
magoknak feiedelmol valaztanak
eugeniat  tahat az bodok zent eugen
ia  tuduan magat azzoniallatnak
lenie  es az regula ellen feluen az fir
fiaknak ellottok vettetnie  Monda az
baratoknak  kerlek titoket  hog min
ek elotte az feiedelomsegot ream Vet
netok  hozatok az zent euangeliomot  
Mel mikoron el hozattatot uona  mo
nda  valaminezor az korozten vala
mit akar tenie  elezteb Cristus tuda
kozanda  Lassok megh azert ez thy
valaztastokba mit o parancolion  hog
az thy akarattoknak es  az v o paranc
olattianak es engegonk  es megh ni
tuan az euangeliomot  talala imez ig
eketh  Monda iesus az o tanituani

r
nak  Tugiatok mert az poganoknak
feiedelmok  nagobak azoknal kikon
uralkodnak  tinalatok kegek ne le
gon igh  de ha ualaki akarand kozot
tetok vr leni  legon ty zolgatok  es to
uaba aki akarand kozottetok elso  leni  
Legon vtosso  et his dictis adiecit  es
ezoket monduan imeztes hoza teue  
Ime attyamfiai  az thi akarattokn
ak es engeduen  el vegeztem valʼa az fe
iedelomsegot fel uennom  de vizonth
urnak parancolattya zerent  alkolmasb
ennekom magamat mindontoknek
zolgaiul zorzenom  felueue azert az
monostornak mindon nehez terhet  
vizet az monostorba hatan ohorduala  
fat o vagh uala  es az monostornak m
indonfertelmesseget o el tyztittiauala  
Az monostorba kegek maganak lak
ozast ualazta ot  ahol az aitotaro lak
ozik ualʼa  ezert hog annalse lattatne
ek nagobnak lennie  Az o Iozagos mi
uelkodetiert azert  istennel ol kedues
kezde lenie  hog emborokbol ordogok
et iz uala  es uakoknak latast aduala
erat autem illis diebus quedam m
atrona alexandrina  Ceteris presta
ncior matronis  Nomine melancia  Vala
kegek az idoben alexandrianak varas
aba eg nomos azzon  az tob nomosok
nel nomosb  Melancia neuo  Ez azert

v
haluan az zent eugenianak hiret  
hozaia mene  mert eztendek megh
touab neget napy korsagal gottret
tetot uala  Mellet az bodok zent euge
nia  mikoron olaial megh torlot uo
na  Legottan mindon mergot ki ok
ada  es egessegot veuen  tullaidon la
bain hazahoz mene  mel az monosto
rhoz rakon kozeluala Ordinat in
terea munera Ezonkozbe zorze Ie
los aiandokokat  tudniamint haro
m aranas kupakat  kiket fornitokal
be totte  es ezoket aiandekon eugeni
anak kilde  Melleket az bodok zenth
eugenia Melancianak viza kilde  es
neki imezt izene  bouolkodonk es fol
otte igon bouolkodunk mindon Iokalʼ  
Azert intlek tegod  hog ezoket ozad az
ziksegh zenuedoknek Haluan ezoket
melancia  megh zomorodek  Es fel
keluen esmet hoza mene  Es kezde ker
ni  hog az aiandokokat el venne  Es Ezok
nel dragabakat kezde neki igernie  ke
zde azert az zent eugeniat igon gak
orlania  es nem ertuen hogh leanzo
vona  az o zepsegenek miatta az ze
relombe melancia megh fogattatek  
Latuan otet ifvnak  bizonsagal hyzy
uala otet ez vilaginak  es o magath
ueliuala nem zentsegenek miatta  de

r
mestorsegenek miatta megh vigaz
tattat  Ezonkozbe tettete korsagat  kit
mikoron az bodok zent eugenia hi
uattatuan megh latogatot uona  Il
uen eugenia melancianak agya elot  
imigen kezde neki zolnia  Eluiselhet
etlen nagh zerelom az en lelkomet
tehozad haborgattya  mellet semikep
en nem esmerok killomben megh ot
hatnom  Ha nem hogh tegodet min
don en Iozagomon  es kencomon vr
rul zorozelek Quid teipsum vanis et
inanibus abstinencys Crucias Mit
gotrod the magad  heaba ualo es hiw
zenuedetossegokel  Ime oroksegomnek
soksaga  Ime ezistnek arannak bosege  
es zolgaknak zantalansaga  Ez ezten
dobe fivnalkil ozuege marattam  Le
gh azert az en kazdaksagomba oro
kos  es nem Cak kencomnek de Vra
legh megh magannakes Cumque hec
et his similia loqueretur  mikor
on ezoket es ezokhoz hassonlatossok
ath zolna  Monda neki eugenia  Ig
azan az the neued hitetlensegnek fek
eteseget ualia  mert ordognek nag lak
odalmat zorzottelʼ magadba  tauozalel
hittogeto az istennek zolgaitul  Mert
mi maskepen kessalkodunk ez testbe  es
nem ugh amint te alitod  Az the ka

v
zdaksagit hozad hassonlatos vrakat va
lanak  minekunk gonorossegh Cristus
al kodulnunk  bizonaual igon kazdak
az  aki az Cristussal zegen  Tauozanak
el the toled az keuansagoknak abraz
aty  mert iduossegodet ez nem illety  
sarkannak hailokaia totted magad  
uganezert mergot nemzez  de mi Cri
stusnak neuet hiuan  az the merge
idnek ereit el tauoztattyok  es urn
ak ergalmassagat megh talaliok tunc
illa decepcioni sue pudorem non
ferens  tehat az v megh Calʼadko
zasanak zemermet el nem zenuedue
en  gondola elezteb o eugeniat hyrebe
megh kisseboiteni  minek elotte o meg
kisseboitetnek  be mene azert alexan
drianak uarasaba  es az filoph urhoz
mene  mel zent eugenianak attya ua
la  es monda neky  Eg gonoz ifvt ko
rozten zorzetot tettetot  megh vruosol
asnak okaert mikoron hozam hiua
tam uona  Azok kozol egiknek alit
uan engomet kikel o uetkozot  Mer
ezkodek ektelenol az binre engom
inteni  Ha azert nem kaiattam uo
na  es zolgalo leanom az kaiatasra
hozam nem sietot uona  Az gonozok
nak mogiok zerent  engom megh
zeplositot uona Audiens hec prefectus
nimio furore inflamatur  haluan

r
ezoket az feiedelom  Nagh haragra
fel geriede  Es hamar az monostor
ba kilde  es parancola hog eugeniat
az tob barattokal egetombe megh vas
aznak  es tomlocbe vetnek  Megh
vasaztatanak azert  es miert hogh
egh tomlocbe nem fernek uala  kil
lomb killomb tomlocre el oztatanak
Ez vtan nap hagattatek neki  mel
nap nemel kozolok uadakal zagat
tatnek megh  Nemel tizbe vettetnek  
es nemel killomb killomb kenokal
megh olettetnek  ez gonoz hir azert
egiptomnak mindon tartomanit
be totte  Mindonok elhiuek  Mind
onok oket karhoztattiak  Es mindo
nok hyzik az melancia nomos azzo
nt hamissat nem mondhatnia  Mit
bantlak sok bezedel megh  Mikoron
az hagot nap el Iot uona  az napra
alexandrianak kornole ualo varas
okbol  alexandriaba mind be golenek  
hog latnak mint az baratok az va
daktul megh zagattatnanak  az tyz
tol megh emeztetnenek  Es nagh zor
no halalal megh olettetnenek  Ez
onkozbe az vasakba ime eloue hoz
attatanak  az bodok zent eugenia
ual egetombe  es senki nem esmeri
uala hog leanzo uona  Az nepnek
kaiatasa kegek o ellenok nag uala  

v
tunk Iubetur adduci propinquus  
tehat parancoltatek eugenia az
tobinel kozelben hozattatnia  hog
az feiedelom nem kouetok attal  
de omagat halgatna megh  ezon
kozbe fel cinaltatanak az Cigak  
fel gerieztetenek az tyzek  eloue
alattatanak az hoherok  es mind
azok melektolualo felelombe  zokot
az zyunek titka ki ielotetnie  
Tehat az filoph feiedelom monda
zent eugenianak Mongad meg
koroztenoknek gonoza  az thi Cri
stostok parancoltae ezt tynektok  
hog az testibinnek tetelebe iresko
getok  Mongad megh pokolfara ua
lo  minemo batorsagh inte tegod
erre  hog az nomos azzont melan
ciat gonozsagra keuannad  es bee
menuen ohoza  huruosnak zine
allat  otet binre intened  Audiens
hec beata eugenia haluan ezoket
az bodok zent eugenia  feie le fig
eztuen  Es zomeit le haituan  hog
megh ne esmertethetnek  Az feiedel
omnek imigen felele  Az en uram
iesus Cristus  kinek en zolgalok  Tiz
tasagra tanitha  es az zizessegot
megh tartoknak az orok eletot iger
the  Ez melanciat kegek hamis ta

r
nunak erthettʼok  de Iob  hog Ionkab
ideik mi zenuegunk  hodnem o  hog
az mi bekessegunknek erdome el ne
uezon  de maga ha fel fogaga the vr
asagod  hog az halalnak sentencia
iat o rea nem ualtoztatod  es ez ha
mis tanunak nem hac ualamith
zenuednie  Im megh bizonuttiok
hog az vetok kit reank mondot  o
rea harintatik Mikoron azert az
feiedelom ezt fel fogatta uona  Mo
nda zent eugenia O melancia  fek
etosegnek es setetsegnek leana  fel
Cinaltattad az Cigakat  fel guttat
tad az tizeket  Eloue allattad az ho
heroket  de tugiad hog az Cristus
nem vaal olian zolgakat minemok
et te mondaz  de maga mind Ezattal
hozasd ede az leanzot  kit uallaz ez
uetoknek tanuianak lenni  hogh
az o zaiabol ielontessek ki az hazug
sagh Cumque applicata fuisset in Co
nspectum Iudicis  Mikoron az bironak
auag feiedelomnek elebe vitetot uo
na  Imezt kezde az lean zent eugenia
ellen mondania  Ez ektellen es zem
ermossegnel kil ualo ifiat  Az gonoz
kiuansagh erre hoza  hog az en az
zonomnak hazaba az napnak elso
oraia koron elbe menne  elezteb az
ert Ielonte  olmint az o egessegeiert

v
Iot uona  ezuttan Ielonte keuansag
at  Vegre errozak tetelet  ha azert en
oda nem ertem uona  es az haznak
Cabar Calargiat oda nem hittam
uona  kikes ez binnek tanui  akar
attiat totte uona  Tehat az feiedelom
melancianak zolgai kozol eloue hiv
atta ednihanat  kik ez dolgot az lea
nnak mondasa zerent vallak lotnek
leni tunc Iudex uehementer Conm
tus ait  Tehat az biro igon megh in
duluan eugenia ellen monda  Mi
th felelz ezokre pokolfaraualo  ki
ellen ennesok tanuk uannak  kin
ek monda zent eugenia  Az zolasn
ak imar ideie uagon  es az veztegles
nek ideie el mult  Iollehet akarom
uala  hog az en ellenom mondot bin  
az vtoso iteletbe Ielontetikuala ky  
es az en tiztasagomat Cak annak
keuanom uala kiielontenom  ki
nek z tartom zeretetiert  De maga ho
gh ne dicekogiek Cristusnak zolgai
ellen az hamis vakmero batorsagh  
riuid bezedel ki ielontom az bizonsa
got  nem embori diceretnek okaerth  
de Cristusnak diceretinek okaert tan
ta enim est uirtus nominis eius  Mert
ol nagh az Cristusnak Neuenek Ioza
ga  hog megh az azzoniallatokes az o
felelmebe leuen  firfivi meltosagot
ualanak  kirol ugh mond zent pal

r
apastal  ki mindon koroztenoknek me
store  hog urnal nincen firfivnak es
azzoniallatnak ualogatasa  mert Cristus
ba mind egek uagunk  Ennek azert ab
razattiat lelkombe fel ueuem  es az bizo
dalombol melet Cristusba vallek  nem
akarek leanzo lenom  de az zeplottelen
zizesegot telles lelkomnek igekozetiuel
megh tartuan  alhatatosson Cristus
ba firfiv lok  et hec dicens scidit a
Capite tunicam qua erat induta  et
apparuit femina  Es ezoket monduan  
ketfele nita melen ruhaiat  es ielo
nek azzoniallatnak  Es legottan mo
nda az feiedelomnek  The ennekom
testom zerent attyam wagh  Claudia
anam  es azok kik melletted ilnek bat
aim  auitus  es sergius  En vagok az
ert eugenia az the leanod  ki az Cri
stusnak zeretetiert ez vilagot  es az o
gonoroseget megh vtaltam  mikepen
az ganet  Ihonot uannak protus es Ia
cinctus  az en ofmestorim  kikel az Cr
istusnak oskolaiaba be mentem  Az
Cristos azert ot ol nag ergalmassagat
mutata en hozam  hog az testi binnek
mindon fertelmesseget megh gozethe
en velem  kinek tartasaba bizom m
ind halalik megh maradnom Agno
scentes itaque pater filiam  et sororem
fratres  Megh esmeruen azert az atya lea
nat  az batiak ocoket  Az zolgak azzon
okat  Legottan sietenek ohoza  es kon

v
ueket hullatuan  az nepnek  elottok  
nakara esenek  otet olelgetuen es apol
gatuan  Ezonkozbe megh izentetek ez
dologh Claudianak ananak  mel le
gottan nagh hamarsagal el oda mene  
Ezonkozbe el hozattatanak aranbol zot
ruhak  es Iollehet akarattianak ellene  
azokba fel otoztetek  es ez uttan eg nag
magas es ekos zekbe be iltetek  es m
ind az kossegtol nag zoual imez kaiat
tatek  Eg az Cristus  eg az koroztenok
nek istenok  Az papok es pispokes ur
istent diceruen nagh zoual imezt m
ongak uala dextera domini glorifica
ta est vrnak Ioga megh dicooitetot
iozagba  vram az the kezednek Ioga
iogya megh torte az ellensegoketh  
ezonkozbe lattattatek tyz le zallania
az egbol  mel melancianak hazat
kornol ueue  es mindon kazdaksag
aual egetombe otet megh emezthe  Lo
n azert nepnek nagh orome isten
nek felelmebe  Anna zenteghaz mel
olmint noc eztendek ozuellot ozueg
lot uala  fel nittatek  Megh hiuattat
ek az koroztien nep  kik az filoph
feiedelomtol ualo feltokbe alexandria
bol kifutot uala  Megh koroztolkodek
azert az philop feiedelom  Megh kor
oztolkodenek az o fiay  Megh Cla
udia eugenianak ania  Megh engede

r
az koroztenoknek az zabatsagoth  
kouetoket kilde az serenus neuo Caz
arhoz  az koroztenok felol  es Ielonte
az koroztenoket az kossegnek igon ha
znalnia  azert haburusagnal kil enge
dne nekik az fo uarasokba lakoznia  
Engede az keresnek az Cazar  es lon tel
les alaxandria olmint eg eghaz  Vala
mindon uarasokba nagh orom  es az
korozten neunek meltosaga uerag
zik ualʼa Sed quia semper sanctita
tem emulacio sequitur inimici  de mi
ert hog az zentsegot mindonkoron
az ellensegnek iregsegye koueti  es az
ionak ellene kessalkodik az gonozsa
gh  ordognek tanacabol alexandria
nak nomossy kozol nekiek  az balua
n istenoknek imadoy  Nehezen ueuen
hog ez filoph ur  az koroztenoknek
zabadsagokat megh engette uona  M
enenek titkon az Cazarhoz  es mon
danak neki  Az kossegnek allapattya
az filoph urtul igon megh haborit
tatot  ki killencz eztendek az feiedel
msegbe megh fegelmezhetetlen lot le
gon  tyzed eztendobe el vezthe mindo
noketh  touaba az halhatatlan iste
noketh el hatta  es mindon uarasba
ualo nepeth eg neminemo embornek  
kit az sidok megh oltenek  imadasa
ra haitot  Ninc az ty toruentoknek

v
semi elo menete  es az mi istenunk
ellen mondnak killomb killomb kar
omlasokat  monduan oket koueknek  
es faknak  es ercbol Cinaltaknak  
Ezoket es ezokhoz hassonlatosokat sokak
at mondanak  seuerusnak  es antoni
us Cazaroknak  kik az komodius Caz
arnak fiayualanak  kik megh hab
oroduan Imezt irak az filoph urnak
diuus pater noster Comodus Az mi
felsegos attyank Comodus  ezellot Ca
zar  nem mint feiedelmol de minth
kiralul zorze tegod egiptomba  es eg
iptomnak fo uarasaba alexandriaba  
Azert az o io tetemenehoz ezt mies ho
za tezok  hog az mendonhato istenok
nek zokot aldozatidat teged  es az mel
tosagbol le uettetuen  tulaidon orok
segittoles megh foztassal  Ez kouese
got ueuen azert az filoph ur  az Cazar
oktul tettete korsagat mind addek  
mignem mindon kenchet eghazak
nak es zegenoknek oztogattata o ke
gek az istennek felelmebe  es Cris
tusnak hitebe  egebeketes batorituala  
Ezonkozbe telles alexandria akara ot
eth pispoke ualaztania  Az kossegh az
ert ualia uala otet feiedelmol  mert
megh az el nem Iot uala  akit az Caz
arok feiedelme valaztottak ualʼa  zent
eghaz kegek ualia uala olmint pispok
ol  Lon azert ez filoph ur az pispok

r
segbe olmint eg eztendek  es harom
honapigk  Ez ido alat kegek el Iutha
az perennius feidelom  kit az Cazar
ok o helotte feiedelme tottekuala  
akara azert otet megh olnie alexan
driaba  de nem tehete  mert az nep
otet igon zeretiuala  be kilde azert
ez feiedelom o hozaia nekieket  kik
tettetikuala magokat koroztenoknek  
es be menuen talalak otet imadko
zuan  es le uerek otet  tehat az gil
kossok megh fogattatanak az kor
oztenoktul  es adatanak az koroz
ten feiedelmeknek perennius feie
delomnek  az kegek tuduan hog az
o akarattiabol tottekuona  kep mut
tatasert tomlocbe uettete  es nem sok
napoknak uttanna zabadon oket el
bociattʼa beatissimus autem filip
us Az bodoksagos filoph feiedelom
kegek  az leueresnek uttanna har
mad napek engettetek istentol az te
stbe leni  nem egebert  hanem hogh
az felelmes zyuoket az hitben eros
itene  harmadnapra oztan ez vila
gbol ky mulek  es istentol az mar
tiromsagnak Coronaiat ueue Az zi
iz zent eugenia kegek  nem meze at
tianak palotaiahoz  rakattatot uala
eg monostort  kibe magat az Cristu
snak zyzeiuel be rekeztotteuala  ot
temettete azert attyanak testet  ezut
tan

v
ania claudia ket fiaiual egetombe  
es lanaual zent eugeniaual  alexan
driabol mene romaba  kiket az romai
urak nag oromel es tiztossegel fogad
anak Az oregbik fiat azert Claudi
anak auitust  kildek kartagonak bir
asara  Az kissebiket kegek sergiust affr
ikanak birasara  Az bodok zent euge
niahoz romaba mikoron sok azzonial
latok sietnenek  vgianezonkepen zyzek  
es az o intesere az hazas azzonok  es oz
uegok  es zizek az tyztasagnak tartasa
ba megh maradnak uala  es vrunk
Cristusba mind hiznek uala  Vala keg
eg az tob zyzek kozot eg zyz  kirali ne
mbol ualo  basilla neuo  ez keuanaua
la zent eugeniaual zombe letet  de o ho
za nem mehet uala  keriuala hiv koue
tok attal  hog otet az korozten hitre 
meg tanitana  Tehat az bodok zenth
eugenia hiva hoza az o bodok tarsit  pro
tust es Iacinctust  es monda nekik Ac
cingimini milicia ad quam vos Co
nuocat Cristus  ouedozetok magatok
at az uitessegre  kire titoket hit az Cri
stus  Im adlak azert titoket aiandok
nak zyne alat  az basille neuo zyznek  
hog ty otet Cristusba tegetok o zol
galo leanaia  Veue azert az basilla zyz
oket olmint zolgait  de ireskodik uala
uelok az isteni tudomanba  olmint

r
apostolokal  Az Idobe romaba az papa
sagot mikoron birna az zent Corne
lius papa  titkon az basilla neuo zy
z hoza mene  es megh koroztole otet  
megh erositotuen azert az zent bas
illa istennek felelmebe  Istennek er
galmassaga engeduen  olmint min
don etzaka egmast zent eugeniaualʼ
megh lattiakualʼa O quantas per
eugeniam virgines saluator inve
nit O mine zyzeket oduozittenk az
zent eugenia attal talala  vgian ez
onkepen mine sok Iegossoket basilla
miat lele  Mine sok ozuegok zabadak
aratok zerent Claudia attal ozuegse
got tartottanak  Mine sok Ifiak pro
tus miat es Iacinctus miat vr Cris
tusba hittenek Mikoron ezuttan ro
maba uralkodnanak Imez ket Caza
rok  tudniamint Valerianus es gal
ienus  az koroztenok felol haburusak
tamada  Hog az zent ciprianus pispok
kartagoba ualo nepet urunknak hit
ere teritotte uona  Es Cornelius papa
az romabelieket  hatalmat adanak
azert az Cazarok paternus feiedelom
nek  hog Ciprianus pispokot megh olne  
Az zent Cornelius papa kegek  miert
hog sokaktul megh az vrak kozoles zer
ettetikuala  uala reitokbe  Tehat az
bodok zent eugenia monda az zent

v
basillanak  Megh ielontetot ennek
om urtul  hog az zyzessegert kent ua
gh zenuedendo  Az zyz zent basillaes
monda zent eugenianak  Ennekomes m
ltoltatta ur megh ielonteni  Hog the
martiromsagnak ket koronaiat vezod
elsot az hamis hirert  melet alexandri
aba zenuedel  Mast az the uerodnek ki
ontasaert tunc beata eugenia expan
dens manus suas  tehat az bodog zent
eugenia kiterieztuen az o kezeit  mon
da  vram iesus felsegos istennek fya  ki
az zyznek attala az mi iduossegunk
ert Iouel ez vilagra  Az zyzesegnek er
domenek miatta  mind azokat kik en
attalom tebenned hittek  vid az the di
cossegodnek orzagara  Le telepoduen ke
gek az zent zyzek  kik ualanak euge
niaual es basillaual  Monda esmet ze
nt eugenia  Ime az zyretnek ideie uag
on  kibe az zolo fok le mettetnek  es lab
akal megh nomottatnak  es ennek vt
tanna kirali lakodalmakba vittettet
nek  No azert ty en zolo uezoim  es en be
lsomnek zolo foi  legetok kezek urba  
Virginitas enim est prime virtutis in
dicium  Mert az zyzessek az elsob Ioza
gnak cegere  Istenhoz igon kozel ua
gon  Angalokhoz hassonlatos  Az orok
eletnek ziloie  zentsegnek huga  bat
orsagnak vtta  oromnek azzonia  Ioza
goknak vezete vezzere  hitnek Coronaia  zeret

r
etnek segetsege  Semibe nem kel nek
unk vgan mukalkodnunk  minth
hog az zyzesegbe elonk  es hog az zyz
essegert megh haliunk  vallon mico
dak ez vilagnak Calardsagos hyzolko
desy  kik idozerentualo oromel Ion
ek  es orokeualo kesserossegel birattat
nak  Teznek egzompillantasiglan ua
lo oromet  es zoroznek orokkeualo sir
almat  Igerik az el mulando idonek
batorsagat  hog agiak az orokkeualo
gotrelmeth Ideoque Charissime vir
gines  Vgan ezert dragalatos zyzek  ki
k enhozam az zyzessegnek kessalkod
assaba folamatok  megh maragatok
urnak zerelmebe  Ioban hodnem ed
dek  Az sirasnak ideiet felelomnel
kil idozerent el zenuegetok  hog az
orok oromnek ideiet mindon zeretet
tel uehessetok  Mert en aianlottalak
titoket zent leloknek  es hyzem hog
titoket o egezen es zeplonelkil meg
oriz  Ne akariatok az en testi zinom
eth keresnotok  de az leloknek elm
elkodesenek miatta  miuelkodetim
eth es celekodetimet  es ezoket mond
uan megh apolgata mind oket  es ok
eth sirokat vigaztalia uala  Ez vttan
imadsagot teuen  es zent eugenia zent
basillatul el bucosek  es tole elvalek
et ecce eodem die es ime azon nap
on  az zolgalo lanok kozol egik felkele  

v
es zent basillanak matkaiahoz me
ne  kinek pompeius uala neue  es m
onda neky  tugiok azt  mert the az mi
azzonunkat basillat  az Cazartul er
domled magadnak hazasul venod  ha
t eztendei imar s megh tob  hog oteth
haiadonul tartod  tugiad azert otet kor
oztennek leni  es tehozad hazassagra ne
m meni  de az zyzessegnek tartasaba me
gh maradni  Az ket ofmestoroketes ke
gek  protust es Iacinctust  tettette euge
nia vneki aiandokon adnia  kiket az
the iegossod basilla  vg tiztol minth
uraith  es az o labokat mikepen ha
lhatatlan istenoknek labokat apolgat
tya  mert ok az ordogy mestorsegnek
tudosy  kiuel az koroztenok Celekod
nek His auditis pompeius Ezoket
haluan pompeius  Legottan siette zent
basillanak Nag attyahoz  kinek elen
us uala neue  kies korozten uala  ki
az zent balis basillat fel tartotta uala  
es monda neki  El vegeztem az menek
zok ez napokba megh zorzenom  Azert
ad zomomel latnom az en Iegossomet
basillat  kit az gozhetetlen Cazarok en
nekom hazassul iegzottenek Ezoket
haluan az elenus  megh erthe hog
zent basilla be arultatot uona  Azert
monda neki  Migh fel neuekodek on
eki gongiat visselem  Mast imar zabad
akarattya uagon  ha azert otet keua
nod

r
latnod  o akarattya az  es nem en
parancholhatom  haluan ezt az pom
peius  annal Ionkab kezde az haragba
fel geriednie  Es menuen basillanak
hazahoz  parancola az kapu tartoknak  
hog az o ielonuotat basillanak megh
mondanak  kik attal zent basilla im
ezt izene  sem uelem zolasra  sem enne
kom kozonesre  ninchen nekom zikseg
om His auditis turbatus est uehe
mencius  ezoket haluan Nagoban me
gh haborodek  es mind romaba ualo
uraknak tanaciaual eluen  Le essek
az cazarnak elotte  es monda neky  
Legetok segitsegol gozhetetlen feiedel
mek  az romabelieknek  es az ui isten
oket kiket eugenia egiptombol ede ro
maba uele hozot  ez uarasbol ki irca
tok  Mert sok ideie uagon annak  
hog azok kik koroztenoknek mon
datnak  az kossegnek igon artnak  
kik megh neuetik az mi toruenon
knek zentsegos Celekodetit  es a mi 
mindonhato istenunket olmint he
iaba ualo baluanokat  megh utalnak  
Touaba az termezetnek toruenetes el
forgattyak  Az hazassaktulʼ el zakazt
nak  es gonoznak mongiak lenie  
ha az iegos iegoset hoza uege  Mit te
gunk kegos Cazarok  talaltatnake

v
olʼ istenok  kik Ezoket megh tilcak  
ha azert emborok nem zilettetnek  Te
hat kikon uralkodhatnak dum hec
et his similia prosequeretur  mik
oron ezoket es ezokhoz hasonlatossok
at mondana  es mind az urak ot
et siralmas zoualʼ kouetnek  Az gal
lienus neuo Cazar  ezt uegeze  hogh
auagh basilla urahoz pompeiusho
z menne  auagh feguernek miatta
megh halna  Vgan ezonkepen eug
eniaes  auagh hogh az baluan isten
oknek aldoznek  auagh kegotlenol
megh olettetnek  Hattalmat ada to
uaba  hog ualaki ualamel korozte
nt hazaba el eneztene  ezes megh go
tretnek  Intek azert basillat hog
urahoz menne  ki felele  kiraloknak
kiraliat uallania iegossul  ki az biz
on istennek fia az Cristus  es mikor
on ezoket mondotta uona  torel at
tal ittetek  es az martiromsagnak
koronaiat igh ueue tenti sunt sta
tim protus et Iacinctus Megh
fogatanak legottan protus es Iac
inctus  es uitetenek az Iupiter bal
uan istennek templomaba  es Imad
sagot teuen ok  az baluan esek az o
laboknak eleibe  es ol igon el rontat
ek  hog megh az helees megh nem

r
talaltatek  Ezt kegek az poganok ne
em istennek  de ordognek tulaido
nituan  Az nicecius feiedelom  az var
asnak feiedelme  sentenciat ada  hog
feiok vetetnek  Ez uttan zent eugeni
at megh kerestete  es elebe uitete  es
kezde az ordogy d tudomanrol otole
tudakoznia  Az zent eugenia kegek
nagh batorsagal megh nituan az o za
iat monda  policior tibi  quod ars
nostra vehemencior magis est  foga
dom nekod  hog az mi tudomanunk
nagob az tietoknel  Mert az mi mes
torunk ualʼ anat attyanalkil  es at
tiat anianalkil  touaba igh ziliotet
attya  hog azzoniallatot nem esmer  
ig zilte aniaes  hog firfiat nem esme
rt  Ennek iegosse zyz  melʼ neki nap
onked fiakat zil  Naponked az o testet
testehoz egesoity  o nekik egmast apo
lgatassok zonetlen  Egmas zezetetibe
mindonostol fogua megh maradnak  
vghogh mindon zyzessek  mindon zer
eteth  es mindon tyztasagh az o haz
assagokbol zarmazik  Audiens hec
nicecius obstupiut  haluan Ezok
eth nicecius feiedelom  el Codalko
dek raitha  es hogh zent eugenia az
Cazarnak elebe ne uitetnek  mert
feluala ezon  hogh az Cazar otet oro

v
mest halgatna  Vitete otet az diana
neuo baluan isten azzonnak temp
lomaba  es az hoher Ielon leuen mo
nda neki  Valc megh az the eletodeth  
es oroksegodet eugenia  es aldozal
az diana neuo isten azzonnak teh
at az bodok zent eugenia  ki terie
ztuen az o kezeit  kezde imadkozuan
mondania  Vr isten  ki az en zyuem
nek titkat iol esmerod  ki az zyzes
segot az the zeretetodbe en uelem m
egh tartatad  ki engomet egessotel az
the zent fiadhoz  mi urunk iesus Cris
toshoz  ki az the zent lelkodet en ben
nem lakoztatad  Leg segetsegul mast
ennekom  az the neuednek vallasaba  
hog megh galaztassanak mind azok  
kik imagiak ez baluant  es kik dice
kodnek az o istenokbe et dum ora
ret  Lon n es mikoron Imadkoznek  
lon nagh fodindulas  az helon  es az
templomnak fudametoma az balua
nal egetombe olʼ igon elʼ sillede  hog
semi benne megh nem marada  hanem
Cak az otar  mel az templomnak aita
ia elotualʼa  kin zent eugenia alʼua
la  Ezok licaonienek zegetebe lonek  
mind azok elot  kik zent eugenianak
halalat kouetik uala  folamek azert
oda ez Codara nepnek soksaga  kik

r
kozol nekiek otet mongak uala Ar
tatlannak  Nekiet ordongosnek  Ez
onkozbe megh izentetek ez az nicecius
feiedelomnek  Es az feiedelom attalʼ
az Cazarnak  Tehat az Cazar parancol
la  hog kouet kotnenek az niakara  
es az tiberis uizbe uetnek  de legotta
n az ko el torek  Az bodok zent eug
enia kegek iluala az folo uiznek zi
nen  es ig megon uala alʼa  hog mind
az koroztenoknek megh teccenek  hog
az uot eugeniaual az vizon  ki uot
zent petor apostollal  hog el ne merit
tetnek Az uizbol azert kiuetetek
es ego kemoncebe uettetek  kinek ty
ze legottan megh ottatek  Ez uttan set
eth tomlocre uettetek  es tyzed napek
mind ettel  mind ital  mind uelag
ossak otole megh tagattatek  de oth
naponked olʼ nagh fenossek bouolko
dik uala  hog embori nelu ki ne ie
lonthesse apparuit autem illi sal
uator  megh ielonek kegek neki id
uozoitenk  uiuen az o kezebe hohoz
hassonlatos feier kineret  edossegost  
es malaztost  es monda neki  Eugenia  
ueged ez etket  az en kezembol  mert
en uagok az Cristus  kit the telles el
medel zerettel  es zerech  Azonnap uez
lek tegod menorzagba  melnap en

v
zallek le ez fodre  es ezoket mondua
n el enezek  karacon napian azert
el kildetek az hoher  es neki feiet ue
ue  es feluetetek az o teste az korozte
n rakonsagitul  es el temettetek Ne
m meze romatul  via latina  az o
tulaidon oroksegebe  holot sok zentok
nek testeth temetteuala oes el Cla
udia autem mater eius Claud
ia kegek az o ania  mikoron az o ko
porsoianal sirna  Ielonek oneki vig
azonak effelinek ideien  aranbol zot
kamukaba fel otoztetuen  zyzeknek sok
sagaual  es monda neki  orol es vig
agh  mert engometes be uit az Cris
tos az zentoknek oromokre  es attya
mat az patriarkaknak zamokba  Im
me az Iouendo uasarnap  Tegodes viz
on az orok orombe  Aianliad az the
fiaidnak az en batiaimnak  az zent
koroztnek ieget  hog okes miuelonk
nez rezessok legenek  Ezoket mondua
n o  Ime lon nagh fenossek  melet em
bori zom el nem zenuedhet ualʼa  es
az angalok nagh zoual istent dic
erik uala  az o diceretokbe Cak ert
etik uala urunk iesusnak  es zent
leloknek neue  dicosegh azert  es tyz
tossegh  attyanak  es fivnak  es zenth
leloknek  orokon oroke  amen amen

r
Vrnak neuebe irattatik eg zep
pelda az edos zyz mariarol zent
bertinusnak Conuentebe  vala egh
barat  kinek Iostio uala neue  Miko
ron azert egcor eg neminemo ersok  
az zent fodre iersalomba ment uona  
zarandoksagh iarnia  Ez ersok megh
teruen tortenek ez folol megh mon
dot Conuentbe megh zalnia  Tehat az
ersok az baratoktul megh kerdetek  az
zorzetus emborok az zent fodon  azzo
nunk mariat minemo imadsagal tyz
tolnek  Tehat monda nekik az ersok  
ertottem en ierusalembeli zorzetossok
tul  hog az bodog zyz mariat fokeppe
en naponked imigen dicerik  Miert ho
gh az o neue ot diaki bottokbol zoroz
tetot istentol  tudniamint embol  abol  
erbol  ibol  es abol  vgan ezert az elso
botore mondnak eg psalmost  tudnia
mint az Magnificatot  es ez vttan ol
uasnal ot aue mariat  az uersiculus
sal  post partum virgo inviolata perma
nsisti  dei genitrix intercede pronobis  
oracio  Concede nos famulos tuos quesumus
domine deus noster  et cetera  Az masodik botore
az ara mondnak Ad dominum cum tri
bulart  Es vttana az ot aue mariat  
az uersiculusal  es oracioual  Az har
madik botore az erre  mondnak Retri
bue

v
seruo tuot  az ot aue mariaual  es azon
uersiculusal  es oracioual Az negedik
botore az ire mondnak In Conuerte
ndo dominust  ot aue mariaual  es
azon versiculusal  es oracioual  Az oto
dik botore az ara mondnak ad te le
uauitot  ot aue mariaual  es azon
versiculosal  es oracioualʼ  es eg aue sa
nctissimaual  Mikoron ezoket hallot
ta uona az ersoktul  ez folol meg mo
ndot Iustio barat  kezde ez Imadsagalʼ
naponked azzonunk mariat aietatos
sagal tyztolnie  tortenek kegek  hog eg
eccaka mikoron az baratok az vet
ernen uonanak  o nem ualʼa ot  Te
hat ueterne uttan az supprior mene
az o cellaiaba  es agan otet halua tal
ala  Mikoron ezt az tob fratoroknak
megh mondotta uona  mind oda go
lenek  es arcaiarol az leplet fel nitua
an  latak hat ot nomos rosak Iottenek
ki  egik zaiabol  kettei zomeibol  es ket
tei fileibol  Ezt latuan  nagon orole
nek raitha  Tehat az testot fel ueuek  
es nag tyztossegel az zent eghazba ui
uek  holot kezdek az rosakat zomlel
nie  slatak hat mindon rosan aranalʼ
megh irattatot az maria  ez vttan het
ed napek tartak az testot  nag edos il
lattal illatozot  Mel napok alat har

r
om pispokok menenek oda  sok egha
zy nepekel egetombe  kik latuan
ez nagh Codat  dicerek vristent  es
az o zent aniat  az bodok zyz ma
riat  ez vttan oztan testet nag tyz
tossegel el temetek O azert meltosa
gos neu O kegos neu O edos neu  ziz
marianak neue  Mint magaztal
ialak Tegodet  byzon az the neued
haznos  es gomochos  Mert eth ez vi
lagon malaztot ad az binosoknek  
es Iouendobe az nagh bodoksagot  
Intlek azert enes titoket  kik ez pel
dat haliatok  es oluassatok  hog ez
imadsagot az zyz marianak tyztos
segere gakoriatok  Mert neki igon
kedues  es nektok lezon bizon igon
haznos  es erdomos  es iduossegos  Ame
Irattatik meges eg pelda mel
igon haznos embornek iduosse
gere az oraciot naponked megh
mondania aietatossagal az zyz
marianak tiztossegere  Mel imige
en kezdetik el O intemerata et ineter
num benedicta  singularis  et in Con
perabilis dei genitrix virgo maria et cetera
Eg idobe  uala eg neminemo nom
os embor  ez halalos binbe eluala  de
maga azzonunknak aietatosa vala  
es neki tiztossegere ez oraciot mind
onnap megh mongia uala  kit megh

v
bozuluan az agh ellensegh  az ordok  
egh hot karhozot embornek testeth
fel ueue  es ez nomos embornek vd
uaraba mene  es zolgalatra o hoza
alʼlʼa  kinek az ordok mindonokbe
nagh hiuen zolgal uala  Latuan az
ert az nomosembor az o hiuseget  de
nem tugiauala hogh ordok uona  
ada otet ispotaliaba  melet tulaid
on kenceuel Cinaltatot ualʼa  hogh
ot az koroknak hiuen zolgalna  oke
gek uranak parancolattyat nagh
hiuen teziuala  Az korokal nagh ze
rettetel banik ualʼa  vghog az hiuse
grol mindonok otet az urnak elot
te dicerik ualʼa  Accidit ut semel
uenisset ad dominum suum  Tortenek ho
gh eccor mene az o vrahoz  es kezde ne
mel korok zauaual tole halat kernie  
Ezert mert egebet nem ehetnenek  
tehat az vr kilde az vasarra erthe  es
mikor ot nem talalhattak uona  Ime
ez vr omaga ez zolgaua  haloba ile  es
halaznia kezde  Mikoron azert uona
nak az viznek kozepen  az ordok akar
ia uala otet el meritenie  es az viz
be olnie  de nem tehete  Mert az ekbol
egh aranbol zot kottel bocattatek ala  
mel ez haiot ol igon megh kote  hogh
Cak meghsem indithata  es halat eleget
foguan  esmeth haza terenek altera

r
autem die Masod napon kegek  esm
eth keuana uratul  hog az korokert
uadaznia menenek  mert az korok
kilomben megh halnanak  Tehat ez
ur fel kele cak ez zolgaual  lancia
it  nilait  bestieit es madarit ueuen  
es eg nag erdoben el be menenek  
Mikoron azert az uadat megh talal
tak uona  es ez ur igon izne  Ez zol
ga akaria uala otet megh olnie  bo
ciatuan az nilat nem az vadra hatul 
de az o vrara  De legottan az vr kozot
es ez zolga kozot  eg igon zep pozta vet
tetik uala  mel az nilat el vezy vala  
Mert az napes az imadsagot megh mo
nta uala  Az uadal azert melet fok
hatanak esmeth haza menenek Eg
neminemo napon kegek mikor
on ez vr eg iambor pispokot hituo
na uendege  Az ebednek utanna
ez vr ueue az pispokot  es megh lat
ogatasnak okaert vele ispotaliaba
mene  Mikoron azert az zent pispok
ez zolgat ot lattauona  kezde az kor
oktul otet kerdoznie  Azok kegek ez
zolgat Codalatos kepen dicerik uala  
es magaztaliak uala  Tehat Ime ez
pispok urnak ielontesebol  esmere ot
eth ordognek leni  Parancola azert
neki mindonoknek hallasara  isten

v
nek hatalmaual hog megh monda
na kiuona  Miert az vrhoz ment uona  
Tehat az ordok felkaitha es nagh zo
ual imezt monda  ordok uagok setet
segoknek feidelmenek tarsa  Iottem
azert ede elozor ezert  hog eth az kor
okat megh fozam az zent gonastul  
es az zent kenetnek fel veteletul  es
az otari zentsegtul Masocor Iottem
Ezert  hog megh olnem ez vrat  mert
az binnek miatta eletebe mienk  de
Celekodeteuel ellensegunk  mert az
nagh mestornek anianak zolgal  
eg imadsagal  mel imadsagnak er
eienek miatta  mind ez ketotol megh
tiltattam  Ezoket monduan az ordok
nagh galazattal es siuassal Iaigatas
sal onnan el enezek  Ezt haluan es lat
uan az zent pispok  az vr  es mind az
ok akik ielon ualanak  dicerek vris
tent es az o aniat  az zyz mariath
ez vtan az zent pispok megh kerde
az vrat  hog miuotuona az Imadsagh  
Melet az vr  istennek tyztossegere es
az bodok zyz marianak diceretire
megh monda  Az imadsagk vgmond
imez O intemerata et in eternum
benedicta et cetera Intlek azert enes titoket  
hogha az gonoz elensegnek Calardsagat
el akariatok tauoztatnotok  ez imadsagot
igon oluassatok

r
Incipit sermo pulcerimus
de assumcione beate virginis marie
kezdetik nag zep predikacio  az
zonunk marianak halalarol  
ez pdikacionak kegek harom re
ze lezon primum erit de gra
ciarum eius honore Secundum
erit de eius felicissima Corpo
ris et anime glorificacione Ter
cium erit de eius mortis mo
dificacione  Elso reze lezon  hala
lanak ideien ualo tiztossegrol  
  Masod reze lezon  az o testenek
es lelkenek bodoksagos dicosseg
erol  Harmadik reze lezon  az o
zent halalanak modissagarol  M
ondam  hog ez pdikacionak elso
reze lezon  azzonunk marianak
halalanak ideien ualo tiztosse
grol  Mel melle tudnunk keel  
hog emborok kozonsegel halalok
nak ideien  zenuednek harom
rendbeli keserosegot primo am
arissimum dolorem  Elsot nagh

v
keserues faidalmat  Mast nag zo
murusagos felelmet  harmadot na
gh rettenetos kent  Ezrol mongia
egh zent irasbeli mestor haymo
semi akarminemo kennak Na
gob kesserosege  mint embornek
halala  ielosben halalosbinbe me
gh halonak  Mert akoron tamad
emborbe  kesserues faidalom  melʼ
kezorithy a lelkot a testbol ki me
ny  ki az zyuet attalfolia  es meg
zaggattia  es mindon erzekonsegoket
az o eleuensegitol  megh foztya  To
uaba  akoron az lelokbe tamad na
gh zomurusagos kesserosegh  az ha
borgo gondolatokert  es kesertetok
ert  mert latta embor o magat megh
foztatnia ez ielonualo elettol m
elet termezetzerent mindon embor
keuan Touaba latia hogh ez vila
gnak mindon Iauat el hagango
do  teste az fergektul meg rag
ando  es semibe magat meg nem
segelheto  errol monda az boc O mors
quam amara est memoria
tua O halal mel keserues az the
emlekozetod  vgmond az poganboc

r
es terribilissimum omnium mors est
mindon rettenetos allatnal  ret
tenetosb az halal  touaba akoron
lezon embornek nag felelme  kirol
vg mond zent gergol doctor Ma
st igon megh kel nekonk gondol
nunk  mel igon rettenetos lez
on minekunk halalunknak or
aia  elmenknek minemo felel
me  mikoron mielottuk lezon
mindon gonozsagunknak em
lekozeti  Miellenunk fel feguerko
znek ordogoknek gonosagy vtan
nuk lezon ez uilagi gonorosegnek
megh foztassa  follottunk kegek
az rettenetos bironak felelme
O mel igon nagh felelom lezon
akoron  mert ielonleznek ordog
oknek soksagy  akaruan az lelk
ot el ragadnia  kiknek zynok ret
tenetos  mert vgmond az tyztole
tos beda doctor hog urunk Cristꝰ
az koroztfan zenueduen  Ielonua
la az ordok  hogha ualamit talal
hatna obene  Vgan ezonkepen sok
zentokrol oluastatik  halaloknak
Ideien ielon lotnek leni  ha azert

v
urunk Cristusnak  es az zentoknek
halalokon ordok ielonuot  mine
uel Ionkab az mi halalunkon ie
lon lezon O en edos istenom  mel
nag felelom akoron lezon  mert
mennel kissebik gondolatunkrol
es zamot lezunk adandok  es me
gh hihatatlan sentenciat lezunk
veendok  Iay azert  es Iay az bin
osoknek  Ezoka miert azok akik
feltamaztattak  soha nem neue
tek  De Ionkab olmint zonetlen
sirtanak Azert monga az ze
nt cirillus patriarka  zent ag
ostonak irt leuelebe  zent Ieroni
mosnak Coda tetelirol  hog mik
oron harom halottak tamaztat
tak vona fel  zent ieronimusnak
koporsoia mellet  migh oztan ele
nek mind zonetlen siranak  Es
egiket kozolok az toby ielon leuen  
meg kerde zent Cirillus  mi okae
rt sirna ollian gakorta  tehat az
felele  ha Cirillus azokrol bizonsa
got votteluona melekrol en tegitlen  
tees sirnal  Monda neki zent Ciril

r
lus  micoda az  akegek monda  az
en lelkom el zakada az en testom
tul  ol nehezen  hog embori elme m
egh nem fokhattia  enes ha rola
bizonsagot nem uottem uona  so
ha nem hihettemuona  mert m
indon kenok kiket gondolhatna
embor  semiek ahoz kepost Vgm
onduala touaba  halalomnak
oraia el Iouen  ordogoknek ol
soksaga ielonek kornolem  hog
zamok nem uala  zinok kegek
olʼ igon rettenetos uala  es ruth  
hog semi annal rutab nem go
ndoltathatik  Ionkab adna ma
gat iteletnek napiaigh  egetesre
embor  hodnem Cak egzompilla
ntasik az o zinoknek latasara  
kik enkornolem goluen  mindo
noket meleket isten ellen totte
m uala  emlekozetomre hozakua
la  Intuen engomet erre  hog az
istennek nag ergalmassagaba ke
tsegbe esnem O iai azert  miert ne
m uezik ezt ezokbe emborok  kiknek
igaz ugan tortenik dolgok mint
nekonk  ha azert az ensirasomn
ak

v
okat kerdod  az kenoknak felelme  
melʼ meltan adattatik az binosok
nek  Ne Codald azert ha sirok  sot
Ionkab azt kellene Codalnod ha
nem sirnek Imar terionkazzo
nunk Marira  Contra hanc
triplicem anxietatem in morte
hominum  deus cuntulit beate virgini
in sua morte  triplicem maximam
graciam  quibus eam honorifi
cauit Prima gracia  quod ipsam mo
ri uoluit sine dolore  cum sua
uissima dulcoracione  Secunda
gracia  quod ipsam mori uoluit  sine m
erore  cum letissima Consolacione
tercia gracia quod ipsam mori uoluit
sine timore  cum certissima assecu
racione  Ez harom keserosegnek
ellene  mellek leznek embornek
halalanak ideien  az isten azzo
nunknak halala kor  ada haro
mrendbeli malaztot  kikel oteth
tiztole  Elso malazt imez  hog otet
akara megh halnia  mindon fa
idalomnal kil  nag gonorosegos
edossegel  Masod malazt imez  hog

r
otet akara megh halnia  mind
on kesserosegnel kil  nagh orun
detus vigaztalassal  harmad mal
azt imez  hog otet akara meg haln
ia  mindon felelomnel kil  bizonsa
gos batorsagal Elso malazt kiuel
uristen azzonunkat halalanak
ideien zerethe imez  hog meg halna
mindon faidalomnal kil  nag gono
rossegos edossegel  hog mikepen az bin
nek zeploietol uot idegon  ezonkepen
az halalnak kenatules idegon uona  
vgmond kegek az profeta  az isten eg
binert kecor embort nem gottor  mi
nt ennek meg ertesere pelda  Ammel
embor ezuilagon ualamel binerol
eleg penitenciat tart  Iouendobe ezta
n isten azon binert nem gotri otet
Sed beata virgo in fily sui passione
percussa est gladio doloris est et cetera
De az bodok ziz maria  fianak ken
zenuedesenek ideien  attal verettet
tek az faidalomnak toreuel  vgan
nera hog az halalnak mindon ke
nanal  melet ualamel martir zenue
dot  nagobuot az o kennia  Azert ak
koron meg fizethe az halalnak ken
at  hat nem kelle vizont esmet halala

v
nak ideien meg zenuedni  erol mo
nga az damascenus neuo doctor
az bodokoknak bodoka  az az az zyz
maria  mel az angeli termezetnek
folotte fel magaztatot menorzagba  
az faidalmakat meleket el tauoztat
ta zilesenek  es halalanak ideien  ez
oket meg zenuede fianak kenzenue
desenek  es halalanak ideien  raitha
konoroluen De monthatna uala
ky mint lehetot ez  hog lelkenek tes
tetol ualo elualasba  kent nem zen
uedot  mikoron az leloknek  termez
etzerentualo hailandosaga legonaz
testhoz  miert kegek hog az o lelke
igon nomossegos uala  es nomos
es igon zep testehoz egesotetot uala  
azert mikepen az o egesolesokbe  na
gob termezetzerentualo gonorkodes
uot  ezonkepen egmastulualo el va
lasokba  lattattatik nagob kent zenuet
nek leni  mikepen vrunknak halal
anak ideienes  igon sanarusagos len
az ken  errol monda az o zomelebe Ie
remias profeta trenorum tercio Capitulo O uos
omnes qui transitis per uiam et cetera
siralmarol zorzot konuenek harm
adik rezeben O mind ty kik iariatok

r
ez uilagnak utat  igekozetok rea  
es lassatok  ha uagon hasonlatos
keen az enkenomhoz  ez fogasra re
ea felel az nagh albert doctor  es ug
mond  hog az bodok zyz maria az
zeretetnek naguotaert  es az elme
lkodesnek edossegeert  kibe akor
on uala  lelkenek testetul el val
asaba semikent nem zenuede  M
ikepen azert az termezet haitya
az lelkot az testhoz  hog egmas
tul el nem zakathatnanak  
ezonkepen az zeretet  sokal Ionkab
haithia az lelkot  urunk Cris
toshoz errol monda zent pal a
pastal eg leuelebe Cupio dissolui
es esse cum Cristo keuanok
el fesolnom  tudniamint az tes
tol  es Cristussal lenom  ennek
kegek Iobanualo megh ertesere  
hozunk peldat az zentokrol  ame
moises profeta  es illes profeta  ne
guen nap boitoluen  nem erzek
az esegnek es zomiusagnak fog
atkozasat  az isteni elmelkodesn
ek

v
edossegenek miatta  Vgan ezonkep
en az bodok zent lorinc es  az tob
zentok  kik nag kenokat zenuet
tenek  urunk Cristushoz ualo na
gh zeretetoknek miatta  az ken
okat edos es gonorsegos lakoda
lomnak mongak uala  errol m
onga zent agoston doctor Omnia
immania dulcia et leuia ac
prope nulla facit amor Min
don nagokat  edosse  es kinoie  es
ol mint semie tezon az zeretet  
mind ezokbol imar Neg nomos
tanusagok adatnak Primum
elso  hog azzonunk maria nem
mulek ki ez uilagbol korsagal  m
int egeb emborok zoktak megh ha
lnia Secundum documentum masod
tanusagh imez  hog azzonunknak
elmeie halalanak oraianak ide
ien  uot fel figeztetot  edos elmel
kodeseben zent fianak  es edos zer
etetiben  es lassan lassan ezonkoz
be az o elete  el fogatkozek  uegre
az o lelke zentfiaba ualo elmelkod
esbe meg maraduan  mindon fa

r
idalomnal kil lelke testet el haga
tercium documentum harmad
tanusagh imez  hog o nem agba fe
kouen  de terdon aluan  es kezeit oz
ue kucoluan  es zomeit menorza
gra fel emeluen hala megh Quar
tum documentum Neged tanusagh
imez  hog urunk Cristusnak kel
le  az nagh kenokat fel Vennie
emborsegebe ezert  hog eleget tenne
embori nemzetnek binerol  Errol
monda zent petor apastal elso
leuelenek masodik rezebe Qui pe
ccata nostra ipse pertulit in suo co
rpore ki az mi bineinket  az az
a mi bineinkrol elegh teuo keno
kat  o uissele az o testen  Azzonuk
maria kegek  nem embori nem
zetnek ualtsagaert hala megh  
azert nem lon ziksegh hog o az ha
lalnak kenait zenuedne  sot az ki
ualtkepenualo kegelomnek miat
ta  kelle leni az halalnak kenatol
idegonnek Secunda gracia quod ipsam mo
ri uoluit deus sine merore  Cum
letissima Consolacione  Masod ma

v
lazt melʼlʼet ton urunk  edos annia
ual halalanak ideien  imez hog ot
et akara megh halnia  mindon ke
serossegnel kil  nagh oruondetos
uigaztalasal  Mert az bodok zyz ma
ria halalanak ideien  sokkepen ua
lo uigaztalast ualla Primo ab
angelis Elozor az angaloktul  kik
az o halalanak ideien ielon uotak  
Mert ha az zentok kozol nemelʼek
oluastatnak  halaloknak ideien
angali uigaztalast votnek lenni  
mint az bodok zent ferench attia
nk  zent marton pispok  es zent
miklos pispok  sokal Ionkab az
bodok zyz maria  halalanak id
eien uigaztaltatot istennek an
gelitul  Secundo ab apostolis Mazor
az apastoloktul  mert az apastolok
mind ielon lunek  az o halalanak
ideien  mint zent genis doctor m
onga eg leuelebe  kik otet isteni
diceretokel Vigaztalak Tercio
a domino ihus harmachor vi
galztatek urunk iesustul  ky
otet edoson hiua az menei oro
mre  

r
errol monga zent Ieronimus docto
in sermone de assumpcione  Oluasok
az zentoknek temetesokre  gakor
tha istennek angelit Iotteknek
leni  es zolgalatot totteknek leni  
es az o lelkoket mind menorza
gik  diceretokel fel vitnek leni  
es azon zentoket nag fenossegel
fenlotnek leni  es nag edos illat
tal illatoznia  ha azert uristen el
etenoket az zentokhoz meltoltatot
ielontenie  Mineuel Ionkab az o
zileienek halalanak napian  hi
endo az menei uduart hoza me
ntnek lenie  es otet ki ielonthet
etlen uilagossagal kornol uotnek
lenie  es mind az zentharomasag
nak zekiglen  diceretokel es enok
lesokel fel vitnek lenie Valion
ki gondolhatia megh minemo
dicosegel ez uilagnak azzona  ment
legon ki ez uilagbol  mel kedues
arcaual  mel vig keduel  minemo
isteni tiztossegel  fiatul fogattat
ek  es mindon kar angaloknak fol
ottok menorzagba fel magaztat
tek  ezoket monga zent Ieronimꝰ

v
ugan ezert mongak nemel docto
rok  hog az tizes eg ek  az az me
norzagh  imar kecor iresittetot
megh  elozor aldozo napian  mik
oron mind az angalok urunk
nak elebe Iouenek  Mazor azzon
unk marianak menbe uetethe
napian  harmacor oztan megh
iresol  iteletnek napian  mikoron
mind az angalok  es zentok ki io
nek menorzagbol  az iteletre az
itelo biroual egetombe Sed fo
rte uis scire qualibus meritis
De netalamtan akarod megh tu
dnod  minemo erdomeuel erdo
mle az bodok zyz maria  halala
nak ideien  az menei uigaztal
ast  Erre rea felelhetunk az doc
toroknak mondasok zerent  hog
ezt az bodok zyz maria erdomle
imez Harombol  ebbol erdomlot
tek az zentok kozoles nekiek Pri
mo perferuentem Cristi dilec
cionem Elozor  az Cristusnak
buzgosagos zeretetinek miatta  

r
mert az bodok zyz maria   ur
unk Cristust igon zerethe  soha ne
m uot olana  ki germoket ug zer
ette uona  mint azzonunk mar
ia edos fiat  ennek miatta erdo
mlek halaloknak napan azis
teni uigaztalast  az bodok zenth
petor apastales  zent Ianos euan
gelista  zent lorinch  es tob sok ze
ntok Secundo aly hoc meruerunt
per Castitatis nitide obseruanciam
Masocor  nemel zentok ezt erdo
mlottek  az zent tiztasagnak ta
rtasanak miatta  mint peldank
uagon zent katerin  azzonrol  ze
nt margit azzonrol  zent kalara
azzonrol  es tob sok zent zizekrol
Tercio aly hoc meruerunt per misericordie
et pietatis exhibicionem har
machor  ugan ezont nemel zen
tok erdomlottek  az ergalmas
dolognak miatta  mint az bodok
zent ersebot azzon  zent martha
es zent magdolna  Miert kegek ho
gh azzonunk zyz maria  mind ez
harom Iozagokat  mindon zentoknel
meltosagosban ualla  hat mindon

v
zentoknel Ionkab kelle  halalanak
ideien megh uigaztaltatnia  Ez ha
rom nomos Iozagokat ha mies tez
ok  az edos uristentol halalunknak
ideien megh uigaztatunk tercia
gracia Collata beate virgini in sua
morte est  quod ipsa mortua est si
ne omni timore  cum Certissima
assecuracione Harmad malazt  me
let ton urunk Cristus edos anau
al halalanak ideien imez  hog ak
ara otet megh halnia  mindon
felelomnel kil  bizonsagos batorsa
gal  hog kegek Ionkab meg ertesek  
Nemel emborok felik az halalt  ug
an termezetbol  Nemelek felik az
gonossagert  melet tottenek  Nemel
ek felik touaba halaloknak ideien
ordogoknek gonossagokat  Nemelek
felik meges az halalt az bizontal
ansagert  mert nem tugia embor  ho
gh ha zeretetre auagh d gilosegre
meltho legon  mint az boc monga  
azert felik istennek iteletit Sed in
beata uirgine nullum horum locum
habuit De az bodok zyz mariaba  
ezok helt nem ualnak  Mert az hal
alt

r
nem feliualʼa  mert az o fianak keu
ansaganak zeretetiuel geriedozuen  es
malaztnak edossegeuel telles leuen  
keuanuala az testol el fesolnie  es
Cristussal lenie Touaba tugia uala
o hog istennek ellene Cak bocianan
do kepen sem uetkozot  azert semi gon
oztul o nem felt  Az iteletnek senten
ciaiat sem felthe  mert tugiauala ho
gh az istennek anianak lehetetlen uo
na karhoznia  sot zyksegh uona iduo
zolnie  es mindonoknek folotte fel ma
gaztatnia Denique ipsa afilio impe
trauit  uegre zent fiatul o ezt me
gh neiere  hog az o lelke testebol ki
menuen  eg ordogot se latna  es eges
neki ne arthatna  Mindezokbol azert
megh tecik  hog az bodok zyz maria  
mindonfelelomnel kil  sot nagh bator
sagal es lelki  Testi  isteni edossegel ha
la megh O mel bodok uot az zyz m
arianak ez ellen testbol ualo ki men
ety O en edos istenom  ha akoron en
ielon uotam uona  mel nagh aietatos
sagal  mel negh alazatos konorgessel  
es mel nagh sirassal  ennon magam
at neki aianlottam uona  hog meno
rzagba zent fia elot  rolam binos
rol el ne feledkozot uona O hiu lel
ok  gondoliad megh  az zyz marianak

v
meltosagat es zentseget  es magadat
mindon aietatossagal aianliad o neki
es otet keried  sgakorta hyad  hog az o
zent fianak zeretetiert  meltoltassek
nekod malaztot es dicosegot niernie ame
Secundum erit de eius felicissima Corporis
et anime Glorificacione Masod lelky
tanusagtok lezon  az bodok zyz maria
nak testenek es lelkenek bodoksagos
megh dicoiteserol  Mel melle sokan ke
tolkodnek ebbe  hogha az bodok zyz
maria  mind testebe es lelkebe fel uet
etot legon menorzagba  es tekelletosse
gel megh dicoitetot legon  mikepen zent
fia urunk iesus Cristus  Ielosben mert
az bodok zent ieronimus azzonunknak
Ez napiarol tot predicacioiaba  ezt hat
ta legon ketsegbe  de maga aniazent
eghaztul ez kegosson hitetik  es vallat
tatik  Vgian ezert az bodok zent agosto
n doctor sok okossagokal byzonuithia  
hog mikepen urunk iesus Cristus tes
tben lelokben az bodoksagba uagon  ez
onkepen az o zent aniaes azzonuk
zyz maria Ennek kegek bizonsaga
ra tyzonket okossagokat uehetunk  ol
mint tyzonket Cillagokat  kikel az bo
dok zyz maria dicekodik menorzagba  
kegosson elmelkodhetok azert  hog az
zonunknak menbe uetelenek napian  

r
akaruan urunk Cristus edos ania
nak nag tyztossegot tenie  Embori
elmelkodes zerent tanacot tartha
az angalokal  es az zentokel  es mon
da nekik  Im ielon uagon az ido  ki
be az en zent aniamnak lelke az test
bol ki iouendo  es menorzagba nagh
tyztossegel helhoztetendo  Minemo tiz
tossegot ilek azert az o zent lelkenek
es testenek tenom  kinek mehebol ue
uem enfel ez zent testot  holot kilenc
honapik nugouam  ezutan engomet
ez vilagra zile  zyzei teieuel fel tartha
neuele  Nekom telles eletombe zeretet
el zolgala  es en ritham ken zenuedo
n  es megh halon igen konorole Tunc
omnes sancti et angeli Tehat mind az
zentok es angalok  vrunk elot le es
uen  es otet diceruen mondanak  Na
gh ur  es nagh az o hatalmassaga  es
az o bocessegenek ninchen zama  Mo
ndanak touaba  Vram teueled uag
on az bocessegh  Melʼ iol tugia az the
miuelkodetodet  mel Ielon lon mi
koron ez fodet es teromted  Es tugia
uala miuona kellemetos az the zo
meidnek elotte  Az the vekhetetlen
bocesegod azert uegezeel  Mert igaz
nak lattatik the zolgaidnak  hog
az the zent aniad mindon tyztosse
gel

v
es dicerettel testbe es lelokbe megh
dicoittetuen  menorzagba fel uetessek  
nekod iogodra helhoztessek  hog uel
ed egetombe orzagolion mind orok
un oroke  Es ig ekkepen az mendo
nhato isten  el vegeze  hog otet testbe
lelokbe az dicosegre fel vinne  es Teste
be  lelkebe megh bodugutana  Ezth
kegek igh akara  hog az fel vitelbe m
enorzagba  mindon kar otet tyztolne  
es mindon karbaualok okossagokal
byzonutanak  meltan menorzagbaua
lo ueteleth Primo ergo angeli pro
bauerunt eius dignam assumpcion
em  racione perfectionis Elozor azert az
angalok byzonutak az o meltan m
enorzagba ualo uetelet  az tekelletosse
gnek okossagaual  imelleten kepen
Az istennek ania mikepen hog mi
ndon angaloknal es zentoknel nag
ob zent  Mel ol tiztasagos  hog zenth
anselmusnak mondasa zerent  istennek
alatta az o tyztasaganal nagob nem er
thettetik  Ezonkepen Tekelletos bodoksa
got kel uallania  mindon angalok
nak es zentoknek folottok  de az an
galok ol tekelletos bodoksagot ualnak  
hog az dicossegtul  Cak egzompillantas
iglanes megh nem foztatnak  Ezonkep

r
pen az zyz marianak lelkenekes  ne
m kelle az tekelletos bodoksagtul Cak
egzompillantasigh es megh foztatnia  
de ha azzonunknak lelke testenelkil
uetetot uona az bodoksagra  miertho
gh mindon lelok  termezetzerentualo
hailandosagot ual az o testehoz  ebbol
ez kouetkoznek  hog azzonunk maria
nak lelke  mikepen az tob zentoknek
lelkokes  az tekelletos bodoksagtul me
gh foztatot uona enneben  mert az o
lelke keuansagot uallot uona az o tes
tehoz  es nem uallana az tekelletos
bodoksagot annera  mint az angalok  
melet tartanunk alkolmatlan  Mert
ugh enokol aniazent eghaz rola ex
altata est sancta dei genitrix super
Choros angelorum et cetera fel magaztaltatek
istennek zent ania  menorzagba az
angaloknak karok folot  Vgmond ze
nt agoston doctores  Tekelletossegel az
a bodok  aki mind ualia azt amit
akar  de az edos zyz marianak lelke
termezetzerent keuania  az o k  teste
nek megh bodogulassat  tehat ebbol
kouetkozik  hog o neki testebe lelke
be megh kelle bodogulnia secundo pri
mi parentes probauerunt eius dignam
assumpcionem  racione exempcionis  
Masocor az mi elso zileink  bizo

v
nutak azzonunknak meltan men
orzagba ualo uetelet  az kiuetelnek
okossagaual  Imelleten kepen Mind
onhato rettenetos es felendo vr Isten  
aldot uag the  es aldot az the zent an
iad  byzon o meltho testeben es lelke
be megh bodugutatnia  Ezert mert
az istennek ania  ki uetetek euanak
atkabol  melet uristen orea ada az
binert  sot euanak mindon atkia  ziz
marianak aldomasara valtoztatek  
Ezert monda vristen euanak  mo
ises iria elso konuenek harmadik
rezeben  Megh sokasitom az the kes
serosegidet  faidalomba zilod az the
fiaidat  es az firfivnak hattalmassa
ga alat lez  es o vralkodik the rait
tad Sed ab his beata virgo exempta fu
it  de ezokbol azzonunk ki uetettek  
mert o uala zeplotellen zyz  ki faid
alomnalkil fogada zent fiat  nehesse
gnel kil vissele  kennal kil zyle  es az
zoniallatoknak mindon kenzenued
essokbol ki uetetek  Ezt ielonthe zenth
lelok isten  az bochnek zaia attal mo
nduan  tota pulcra es amica mea  Mi
ndonostulfogua zep uagh en iegossom  
Es zeplo ninchen the benned  mert az
ziz mariaba  sem lelki  sem testi zeplo
nem uala  Touaba firfiunak hattal

r
massaga alʼa sem uettetek  mert o
mind firfiaknak  mind azzoniallat
oknak azzona  o ki megh rontha az
kegonak feiet  igaz azert es melto
hog ki uetetot legon  amaz kozonse
gos atokbol  por uagh es porra lez  Mo
nda uegre adam  Melto uram isten
hog mikepen the engomet  es az en ie
gossometh euat  helhoztetteluala ez
fodi paradicomba  az artatlansagnak
nomos alapatiaba  vghog ha az the pa
rancolatodat megh tartottok uona  so
ha porra es hamuia lottonk uona  Ez
onkepen az the aniad  az bodok zyz
maria  ki mindon the parancolat
idat tekelletosson megh tartotta  ez
meltosagot ualia  hog ueled egetom
be az menei paradicomba helhoztessek
testbe es lelokbe tercio sancti patria
rche harmachor az zent patriarkak
byzonutat  az o menorzagba ualo vet
teleth  az tyztossegnek zalasanak ok
ossagaualʼ  imelleten kepen  Az ananak
tyztossege zalʼ az fivra  Enneten vag
on hog ualami tyztossegot az istennek
anianak tezunk  ezt az istennek tetet
ik  ki otole zilettetot  hog azert az vr
iesus Cristus  az o aniaba dicertessek  
mikepen o dicossegenek zekibe  melto
hog isten utan Mennel nagob tyztos

v
segot agon neki menorzagba  mind te
stbe mind lelokbe  Errol monda zenth
agoston doctor  az zyz mariarol  Isten
nek zekinek  vrnak hazanak  Cristus
nak hailokanak  melto testbe es lel
okbe ot leni  ahol ur Cristus uagon
Quarto sancti profete Negecor az
zent profetak bizonutak azzonunk
nak meltan menorzagba ualo uetel
et  az Iouendo mondasnak okossaga
ual  mert az profetak zent lelok iste
ntol zoltanak Iouendoket  vrunk Cr
istosrol  es az o zent anarol  melto az
ert  hog az o mondasokba hiueknek
talaltassanak  de sok profetaknak m
ondasi illetik azzonunknak testebe le
lkebe menorzagba ualo vetelet Vnde
dauit ait Astit regina a dextris
tuis et cetera kirol ugmonda dauit  al az
keralne azzon  az the Iogodra ara
nas otozetbe  kornol uetetuen killo
mb killomb zinokel  Az arannak
kegek imelleten tulaidonsaga uag
on  hog o megh nem rosdasodik  sem
megh nem rotad  ezonkepen az zyz
marianak testenek sem kelle megh
rotadnia  touaba vg monda az boc
es surge propera amica mea kelfel  
sies en Iegossom  kiben ielonthi az
zonunknak testebeualo fel tamadasat

r
Az bodok zent Ianos euangelista es
ira azzonunkat  latasarol irt konue
be Napal kornol uetetot azzonnak  
mel mondas nem illeti az lelkot  ha
nem az testot  Monda azert moyses
profeta urnak  emlekozel megh vram  
mert ennekom parancolal hog nekod
zouetsegnek zekrenet Cinalnek  mel
zekret akarad hog az setim neuo fa
bol Cinalnam  mel fanak eleten tu
laidonsaga uagon  hog megh nem ro
tad  sem az fergektul megh nem ra
gathatik  Ez fa azert uram isten pe
ldazia az the zent anadat  mikepen
azert az zouetsegnek zekrenebe lakoz
al  es feleletot onnan ac ualʼa  ezonkep
en zent anadnak mehebe  touaba mi
kepen az fa  kibol az zouetsegnek zek
rene Cinaltatot uala  rothatatlan  ez
onkepen zent anadnak testenekes rot
hatatlannak kel leni  azert testbe lelok
be fel kel tamaztatnia  es menorzag
ba mindon kar angaloknak folotte
fel kel magaztatnia Quinto discip
uli beati ottocor bizonutak azzonu
nknak meltan menorzagba ualo
uetelet  az zent tanituanok  Az zol
galatnak okossagaual  Mert vrunk
Cristus zoluan az tanituanoknak
Vg monda  zent Ianos euangelista iria
qui mihi ministrat me sequitur

v
aki ennekom zolgal  engom koueso
n  es aholot en uagok  ot lezon az en
zolgames  de az istennek ania  min
donoknek folotte zolgalt urunknak  
elozor  meheben zolgaltata tyztasagos
uert  Masocor zilettetuen zolgaltata
zyzei teiet  harmacor telles eletebe zol
gala killomb killomb keppen  azert
melto hog ahol Cristus uagon  az o
zolgaloiaes tudniamint edos ania  te
stebe es lelkebe legon Sexto sancti
martires hatocor az zent martiro
mok  bizonutak azzonunknak melt
tan menorzagba ualo uetelet  az m
egh bocolesnek okossagaual  imez kep
pen  Iruan uagon az martiromok
rol dauid profeta miat Preciosa in
conspectu domini mors sanctorum eius dr
agalatos urnak zine elot  az o zen
tinek halala  ha azert az zentoknek
halalok dragalatos  Az o ananak
halala sokal dragalatosbnak kel le
ni  mert o mindonoknel dragalat
osb es zentsegosb  Nem uona kegek az
o halala dragalatos  ha testbe es lel
okbe nem elne  hat ebbol kouetkozik
hog testbe es lelokbe menorzagba kel
vitetnie  es az o zent testenek az vt
oso kozonsegos fel tamadast nem
kel uarnia Septipo sancti Confessor
es hetecor bizonutak azzonunknak

r
meltan testbe lelkebe menbe uetelet
az zent Confessorok  Az megh mere
snek okossagaual  Imelleten kepen  
Iruan uagon zent lukac euangeli
omaba quacumque mensura me
nsura mensi fueritis  remecietur vobis  
valaminemo mertekel merenditok  
vizont aual merik nektok  vguago
n touaba irua  zent mathe euang
eliomaba Reddet unicuique secundum opera
sua megh fizet tudniamint az ist
ten  kinek kinek mind az o miuel
kodete zerent  urunknak mondasa  
de az bodok zyz maria  teue az Ioth  
es mertekle az o erdomet  mindon
emboroknek erdomoknek folotte  Az
erdomhoz kegek kel az Iutalomnak
hassonlatosnak lenie  mert dauit pro
fetanak mondasa zerent  malaztot
es dicossegot ad ur  Az istennekes az
ert az bodoksagot kelle azzonunknak
erdomezerent mertekleni  Mel killo
mben nem lehethe  hanem ig  hog teste
be es lelkebe megh bodugutatnek  Octa
uo sancte uirgines Niocacor byzon
utak azzonunknak meltan teste
be lelkebe menbe uetelet  az zenth
zyzek  az romhatatlansagnak okos
sagaual  imelletenkepen  Miert hog
az bodok zyz maria  egez zyz uala  

v
nem kelle az o testenek megh rot
hadnia  de menorzagba zent fia mel
le helhoztetnie  Mert am zent lel
ok isten monda az bocnek zaia
attal Incorrupcio facit proximum
deo  Az egezsegh az az az tyztasak  
kozel tezon istenhoz  kezdek toua
ba egetombe az zent zyzek azzonu
knak tyztossegere enoklenie  Az boc
nek mondasat hec est que nes
ciuit thorum in delicto Ez mel
nem esmert bint hazassagba  valʼ
gomocot az zent lelkoknek nezes
ebe Nono omnes generaliter electi
killencor byzonutak azzonunk
nak meltan menbe vetelet  kozo
nsegel mind az valaztattak es ze
ntok  az valaztasnak okossagaual  
mongak ualʼa azert  aniazent egha
znak diceretet  valazta otet isten  es
oroktulfogua valazta  az o hailok
aba lakoztattia otet  melto azert ho
gh ha az zentok  es az o testok sok kep
pen tyztoltetnek ez fodon istennek
zorzessebol  sokkal Ionkab az isten
nek anianak testenek kel tyztoltet
nie menorzagba  Touaba nemel ze
ntoknek testok megh mastes egezzen
tartatnak  sokaknak touaba testok
Coda tettellel aiandokoztattak m
egh

r
Istentol  Nekieknek kegek koporso
iok angali keztol Cinaltattak  mint
zent kelemene  es zent katherinae 
Mikoron azert az bodok zyz maria
nak teste  legon mindon zentoknek
testoknel meltosagosb  hat mindon
zentoknek testoknel Ionkab kelle tyz
toltenie  de lattiok hog teste ez fodon
nem tiztoltetik  hat menorzagba kel
tiztoltetnie  houa testbe lelokbe felkel
vetetnie decimo deus spiritussanctus
tyzeccor byzonuta azzonunknak me
ltan menorzagba vetelet  zent lelok
isten az telles letelnek okossagaual  
Imelleten kepen  Az istennek zent an
ia  mindonoknek folotte telles mal
aztal  Ezert monda az angal neki sp
iritussanctus super veniet in te Az zent
lelok isten folol Io the reiad  az az
mindonoknek folotte bossegosben Io
the read  nem Cak lelkodbe de meg
testodbe es  azert neki tellesnek kelle
leni malaztal  mind testebe mind
lelkebe  byzon telles uala azzonuk
marianak arciaia malaztal  vg
annera hog Cak eg tekenteteuel  az
gonoz keuansagot masba megh ot
tya uala  feiees telles uala malaztal  
agakarta ualo isteni elmelkodesnek
miatta  telles uala mind zaia  mind

v
aiaki  dauit profetanak mondasa
zerent  ontetek malazt az the aiak
idra  ol igon tellessok ualanak kegek
malaztal az o aiaky  hog oneki mi
ndon igeire  mint az zent euange
liom ualia  Codak tetetenek  oneki
eg kozonetire ersebot azzon malazt
tal be tellessodek  es neki ot igeire
tudniamint legon nekom az the bez
edot zerent  Istennek fia le zalla m
enorzagbol Item aures eius plena
erant gracia touaba az o fileies tel
lessok ualanak malaztal  mellek
erdomlek halania nem Cak angal
oknak bezedoket  de megh az istenek
fianak Cristusnak bezedetes  kezeies
tellessok ualanak malaztal  mert er
domlek illetnie az istennek fianak
zent testet  ezonkepen mellʼe es emlei  
kyk erdomlek emtetnie az istenek
fiat  Melto azert hog az o zentsegos
testenek tagay  legenek menorzag
ba tellessok dicossegel  mikepen ho
gh ez vilagba es tellesok uotanak
malaztal vndecimo dei filius
tyzon egecor byzonuta azzonunk
nak meltan menorzagba ualo ve
telet  az istennek fia vrunk iesus  
az egessolesnek okossagaual  imig

r
en  Az test mel egessotetek az isteni
termezethoz  nem kelle megh rotha
dnia  de az kozonsegos fel tamad
as elot fel kelle tamadnia  es dico
ittetnie  dauit profetanak monda
sa zerent  ki ugh monda Non da
bis sanctum tuum videre Cor
rupcionem  nem ac az the zento
dnek romlast latnia  Miert kegek
hog az en testom eredetot vot az en
zenth anamnak testetol  Azert mi
kepen az en testomnek nem kelle m
egh rothadnia  ezonkepen az o teste
nekes  es az kozonsegos itelet elot fel
kelle tamaztatnia  es menorzagba tes
tbe lelokbe fel magaztaltatnia duo
decimo dei patris potencia tizon
kettocor bizonuta azzonunknak
meltan testbe lelokbe menorzagba
ualo vetelet  az attyaistennek ha
talmassaga  az fel magaztalasnak
okossagaualʼ  imelleten kepen  melto
uala hog en attya isten az en zent
fiamnak aniat  mindon teromtot al
latoknak folotte fel magaztalnam  
mind az en fiamnak fogadasaba  mi
nd zilesebe  es mindon malaztoknak
adasaba  hog be tellesodnek az o mo
ndasa ki ug monda fecit mihi magna
qui potens est  et sanctum nomen eius  

v
thon ennekom nagot  aki hattalm
as  es zent az o neue  Ezonkepen m
elto lon hog kiualtkepen ualo m
alaztombol  testebe lelkebe menorza
gba fel uetessek  es ot mindonoknek
folotte fel magaztaltassek  Ennek
kegek Ioban ualo hitelere peldaes
oluastatik dum enim beatus anth
onius ordinis fratrum minorum  Mikoron
az bodok zenth antal  ki kisseb at
tifiaknak zorzetebol ualo uala  M
egh elne  zent Ieronimus doctorn
ak innepe eloue Iouen  nem akara
az veterniere be menie  megh ha
boroduan zent Ieronimusnak elle
ne  ezert hog zent ieronimus az ass
umpciorol irt prdicacioiaba  azzon
unknak testebe menbe uetelet ketse
gbe hattauona  Ime azon etzaka is
tennek angala zent antalnak ielonek  
az cellaba  es monda neki Miokaert
nem akarz antal menod az veter
niere  tehat o moda megh haragut
nak magat zent ieromimꝰ ellen  ez fo
lol megh mondot okert  es Ime nem
sok ido el muluan  Azzonunk ma
ria es nag fenossegel  es angaloknak
soksagaual neki ielonek  es zenth
antal legottan terdre esuen  kere
azzonunkat  hog otet errol byzonos
sa tenne  hog ezt o batorsagal pre

r
dikalhatna  tehat az bodok zyz ma
ria errol otet byzonossa teue  es pa
rancola neki hog batorsagal pdik
allana  Ezonkozbe az bodok zenth
ieronimuses nag fenossegbe ot iel
onek  es monda zent antalnak  Az
ert nem uallottam en ez folol me
gh irt pdikacioba  azzonunknak
testebe menbe uetelet  mert en errol
byzonos nem uotam  hagam kegek
ketsegbe ezert  hog az bodok zyz ma
ria sokaknak magat megh ielonte
ne  es errol oket byzonossa tenne  
ezt megh monduan  mind azzonunk  
mind zent ieronimꝰ  es mind az ang
alok menorzagba menenek  zent an
tal kegek marada nag lelki viga
sagba  es ezutan migh ele  azzonu
nknak mind testebe  mind lelkebe
menorzagba ualo uetelet batorsa
gal pdikalla Ad propositum ita
que redeundo Az elkezdot mondas
ra azert teruen  kegosson megh go
ndolhattiok  hog mikoron mind
az zentok ez folol megh mondot kep
pen  azzonunkat dicertek uona  
es okossagokal otet testebe menor
zagba fel vetetnie bizonutottak uo
na  Tehat az zent haromsagh iste
n parancola  monduan az dauit

v
profetanak mondasat Sumite ps
almum et date tympanum et cetera veg
etok az diceretot  es agiatok az
dobot  oruondetos enokot hegedo
uel  enokoletok kirtel  ez feluetel
nek napian  tehat Ime vrunk
iesus mind az angalokal es zento
kel  azzonunknak testehoz mene  
es imezt kezde mondania surge
propera amica mea et cetera kel fel syes
en Iegossom  en zepsegom  es Iouel  
Iouel ez vilagbol es Im megh ko
ronaztatol  Es ekkepen fel tamada
az bodok zyz maria nag dicosse
gos testel  es menorzagba fel vitet
ek  es ot mindon kar angaloknak
folote fel helhoztetek O Azert hiv
lelok  gondoliad megh menorzagba
ez mai napon mel nagh orom es
vigassak lon O az bodok zyznek
es mel igon nagh orome lon O m
el kiielonthetetlen dicosege lon  the
es O aietatos lelok  ez oruondetos
napon az zyz mariaual oroluen  m
agad neki aianlʼad  es otet nagh
keuansagal hiaid  o hoza kaiach  
o hozia ohac  hog az bodoksagba ro
lad megh emlekozek  es az ki ielont
hetetlen Nagh bodoksagba  tegodes rezesse
tegon αmen

r
Tercium erit de eius mrtis m
odificacione harmad tanusagtok
lezon az zyz marianak halalanak
modissagarol  Mel melle tudnuk kel  
hog az apastalok mikoron az zenth
lelok istennek el vetelenek vtanna  
ez vilagnak killomb killomb zegel
etire  predikalasnak okaert el ozlot
tanak uona  Azzonunk maria ma
rada ierusalembe  ahazbaahol zent
fia az vek uacorat totte uala  adek
azert azzonunk eg napsem ezik uala  
mignem zent fianak ken zenuedisenek
helit el Iariauala  el megon uala az
ert oda  ahol imadkozek  ahol megh fo
gatek  es kotoztetek  annasnal hol ar
cul verettetet  ennen megonuala ka
ifashoz  hol hamissan vadoltatek  enne
n pilatoshoz  hol megh ostoroztatek  es
koronaztatek  es halalra sentenciaz
tatek  ennen erodeshoz hol megh Cuf
oltatek  ennen az kopazto hegre  hol
megh fezittetek  es vegre az koporsoho
oz holot el temettetek  es mind ez hel
okon tezonuala nag edos elmelkod
esoketh  es ezutan ezy uala oztan iste
nek angalatul hozt elesegot quadam
igitur die cum In fily desiderium Eg ne
minemo napon azert  mikoron az zyz

v
nek zyue fiahoz ualo keuansagba zok
asanak folotte Ionkab fel geriedot uo
na  kezde nag aietatossagal  nag oha
itassal  es nag sirassal imezoket mond
ania O en edos fiam O en edos zilottem
iesus  bizonal keuannek Imar az tes
tol feslenom  es ueled egot lenom  
vay uona Ielon azora  kiben az dicosse
gben tegodet lathatnalak  ezoket es ez
okhoz hassonlatossokat monduan az
bodok zyz maria Ecce mox angelus
cum multo lumine eidem astitit  Im
legottan istennek angala  nag fenos
segel neki ielonek  es nag tiztossegel
mint istennek anianak neki kozon
ne  es monda  Iduozlegh aldot zyz ma
ria  veged annak kozonetit  ki iduosse
got ada Iakobnak  Ime az the zent fi
ad az vr iesus Cristus  tegodet tiztol
etos aniat uar  harmad napon azert
az testbol ki uetetol  es az bodoksagra
vitetol  hog az the ielon uotodal az m
enei karokat megh vidamucad  es az
zent lelkoket megh vigaztaliad Ecce
autem ramum palme Ime kegek
paradicombol hoztam nekod eg pal
mafa akat  melet halalodnak vtan
na elotted vites  ez vtan ada neki eg
giaz ruhates  hog halalanak vtanna

r
testet abba otoztetne  tehat az bod
ok zyz maria terdre esuen  zent fia
nak nag halakat ada  es zent fiat
ul ket kerest kere Elsot imezt hog
minekelotte megh halna  zomeiuel
lathatna az apastalokat  hog ok ie
lon leuen adna megh lelket  es ok
temetnek eles testet Mast imezt  ho
gh halalanak ideien ordogoknek
z rettenetos zinoket ne latna  kinek
monda az angal  Miokaert felod az
zonom latnod az gonoz lelkoket  Mi
koron the rontottad legon megh az
o hattalmassagokat  de maga legon
az the keressod zerent  ezoket mond
uan az angal  menorzagba mene  Az
palma fanak kegek leuele  igon fe
nlik uala  es fenossegebe az ezistnek
hassonlatossagat ualia uala  es az ot
et latoknak aietatossagot ad uala at
beata virgo in magna Consolacione
spiritus relicta  Az bodok zyz maria
kegek  nag lelki vidamsagba mar
aduan  legottan hoza hiua az zent
zyzeket  es zent azzonokat  kik uele
valanak  es nekik megh ielonthe
zent fianak akarattiat  Tehat azok
egetombe nagh sirassal kezdek monda

v
nia O zentsegos O mindon azzonok
nakfolottok aldot  ne hag minketh
aruaiul  Azzonunk maria kegek
megh vigaztaluan oket monda  ha
thi az thi testifiatoktul nem keua
ntok Cak keuesse es el zakadnotok  
miert nem kel tehat ennekom  ana
nak es zyznek keuanom  az en zent
fiahoz mentomet  ki mindonoknek
elethe  es az Ioknak Iutalma hec
Cum agerentur Mikoron ezok Ce
lekottetnenek  lon hog mikoron ze
nt Ianos pdikallana efessomba  Na
gh hertellensegel az ek megh dordole  
Es otet fenos kod kornol ueuen fel
ueue  es azzonunknak Cellaianak ai
toia elot le teue  es az aiton Cergetue
en be mene  es nagh bocollettel zyz
zyznek kozone  kit az bodok zyz mar
ia latuan  az nagh oromnek miatta
magat konhullatastul megh nem ta
rthata  es monda zent Ianosnak fily
Ioannes memor esto verborum zere
to fiam ianos  emlekozel megh az the
mestorodnek bezederol  kiuel engo
m nekod anaiul aianlʼa  es tegod
nekom fiuiul  Ime vrtul el hiuattat
u  am  az embori termezetnek ados

r
sagat megh fizetom  Az en testomet
azert az el temetesre nekod aianlo
m tunc ille tehat az bodok zent
ianos  az fodre le esuen nagh siras
sal kezde mondania O Iay ennek
om en istenom  Miert ac mi reank
el nagh kesserossegot  hog ez mi zor
zetunknek mestoret  zentsegnek tik
oreth  minekunk egetlen egh orom
unketh el ueged mast kozolunk  Az
bodok zent Ianos azert ezonkepen sir
uan  megh mutata neki azzonunk
az palmanak agat  es az gyaz ruhat
dixit quoque uirgo ad iohannem es
monda zent ianosnak  ez palma
agat vitessed en elottem  mikoron
az en testomet el temetesre vizitok  
Tehat monda zent ianos O vaiha
ethuonanak mind az apastalok  es
attyamfiai  hogh nekod azzonom m
asth alkolmas zolgalatot es tyztosse
got tehetnenk  Ezoket monduan
zent Ianos  mind az apastalok ahol
ot predikalnak uala  fenos kodtul
feluetetenek  es azzonunknak Cel
laia elot le tetetenek  kik miko
ron  egmasnak kozontenek uona  
Es ez dolgon igon Codalkoznanak  
mogiak uala Valion miokaert ho
zot minket ur  el nagh hertelen

v
segel ede  zent Ianos haluan oda be
az o bezedoket  el ki mene hozaiok  
es nagh sirassal megh monda  az
zonunkat ez vilagbol ki mula
ndonak leni  melet ok haluan  kez
denek nagh sirast tenie  Vegre az
zonunkhoz be menenek  es neki na
agh tiztossegel imigen kozonenek
Aue dei mater  gracia plena  Idu
oz legh istennek ania  malaztal
telles  vr uagon the ueled  teuagh
aldot azzonoknak kozotte  Es aldot
the mehednek gomolche  kiknek
kozonetoket azzonunk imigen fo
gada  iduozlegetok thies En zenth
fiamnak valaztot tanituani  Es
mikoron az o oda menesoknek m
ogiat tolok hallottauona  vriste
nth dicere  es ez vtan halalanak
mogiat nekik megh monda  es
az vtan az palma akat  es az gya
zruhat nekik megh mutata  Az
apastalok kozot kegek latuan zent
palt  otet kiualtkepen tyztole  teh
ath zent pal azzonunk elot terdre
esuen monda Aue impetracio m
ei solaminis Iduozlegh en vigasa
gomnak megh nieroie  Iollehet hog

r
az Cristust az the zent fiadat teste
be ne lattam legon  de maga mi
koron tegod latlak  nem killomb
mint ha otet latnam  ez napek po
ganoknak hirdettelek tegod istent
ziltnek lenod  ennapsagtulfogua
Imar tanutom oket  tegodet testbe
lelokbe menorzagba felvetetnek
lenod  Tehat ez vtan kezdek az apas
talok azzonunkat egenked dicern
ie  elezteb azert az bodok zent pet
or apastal monda Gaude celesti
um talamorum sponsa  orol men
ei haznak iegosse  menei vilagossa
gnak giertiatartoia  ki attal az
orok vilagossak ki ielontetek  Az
thob apastalokes egetombe monda
nak  Iduozlegh menorzagnak kir
alne azzona  Iduozlegh angalok
nak azzona  Iduozlegh zent gok
er  kibol ez vilagnak vilagossak
tamada  orol dicossegos  mindo
noknel zepsegosb  es miertunk
mindonkoron Cristust Imagad
tunc virgo in medio eorum Tehat
az bodok zyzes okozottok istent al
da  ez vttan mint az nag albert
doctor mongia Megh gonek  az o

v
Confessorahoz  az zent Ianos eua
ngelistahoz  de ualion mit gont
az bodok zyz maria  ha soha sem
halalos bint  sem bocianando bint
nem tot uala  Vg mondnak doctor
ok hog az gonast totte  az halalat
lansagrol  hog vristennek az anai
meltosakrol  anne halat nem ad
hatot  minet kellot uona  ez vtan
conmunicalaes  es vegre az vtoso
kenetot es fel ueue De inde vestim
enta funebria induens Ez vtan
az giaz ruhaba magat fel otoztet
uen  inte az zyzeket kik vele va
lanak  hog az lampasokhoz es zo
uendokokhoz vigaznanak  Azok
kegek egetombe sirnak uala  es
imezt mongak uala O mi vigaz
talunk  miert hac minket arua
iul  Te uotal munkankba vigazta
lunk  Teueled azert elonel elnonk
dicossegos  Ne hagel minket O is
tennek bodok ania  de nieried
az the zent fiadtul  hog veled m
egh haloual megh haliunk  es ve
led orzagloual orzaglunk Tunc
illa ad filium Conuersa Tehat

r
az bodok zyz maria fiahoz terit
uen magat  terdon alua monda  
the enzereto fiam iesus  ezoknek
kik az enhalalomrol bankodnak  
legh vigaztaloiok  es vessed az the
aldomasodat o reaiok  Ezoket mon
duan ki teriezthe kezeit  es megh
alda oketh  monda touaba In m
anus tuas conmendo spiritum meum
az the kezedbe aianlom fiam az en
lelkometh  veged otet toled zerettet  
melet mindon bintol megh tartoz
tatal  Nekod es nem az fodnek aian
lom az es testometh  Tarch megh ek
ezen otet  kibe kellemetos lon nekod
nugodnod  vig engom the hozad  hog
ahol te uagh enes ot legek  ez vtan
mindonoktol bucot veuen  zorze
magat az halalhoz Circa vero ho
ram terciam noctis az enek ke
gek harmadik oraian  az haz nag
edos illattal be telek  Mert vr ie
sus Cristus mind az angalokal es
patriarkakal  profetakal  Martir
omokal  Confessorokal  zyzekel  oz
uegokel  hazasokal  es telles menei
uduarral  Menorzagbol le zalla  
es seregenked azzonunknak ellot
te megh allanak  es kezdek otet

v
killomb killomb kepen dicernie  
elezteb azert el kezde vrunk  es m
onda veni electa mea Iouel en va
laztottam  es vetom the read az en
zekomet  mert megh keuantha az
kiral az the zinodet  kinek mon
da azzonunk  kez az en ziuem iste
nom kez  Mind az zentok ezt hal
uan mondanak  Ez az ki binth
nem esmert az hazassagba  Val Iot
talmat az zent lelkoknek nezesse
be Ez vtan vrunk iesus Nagob zo
ual monda  Iouel ez vilagbol Ie
gossom Iouel  megh koronaztatol  
kinek monda esmet azzonunk  
Imel megok  mert az konuenek
feiebe irua vagon enrolam  hog
tegen az the akaratodat en iste
nom  es ig ekkepen az bodok zyz
marianak lelke  testebol mindon
faidalomnalkil kimene  es zent
fianak kebelebe mene  Legottan ke
gek kornol ueuek otet zentoknek
es angaloknak seregy  Latak toua
ba az apastalok azzonunknak lel
keth  ol nagh fenossegbe  hog embor
ri nielu ki nem ielontheti  kezde
nek azert o vtanna kaiatania  es
mongak uala virgo prudentissima
quo progrederis bocessegos zyz  

r
houa megy  folotte fenuen  emlek
ozel megh rolunk O azzonom  Mon
da ez vtan vrunk az apastaloknak  
Az en zyz anamnak testet vigetok
az Iosafatnak vogere  es eg vy kop
orsoba melet ot talaltok helhoztes
setok  es engometh harmad napik
ot variatok  vrunk Cristus ez vtan
mind az zentokel egetombe  zenth
ananak lelket nag isteni dicer
ettel menozagba viue  holot az dic
ossegnek zekibe zent Iogiara helho
ztete tanta quoque statim Cor
pus eius claritate resplenduit le
gottan kegek az o zent teste ol na
gh fenossegel fenlek  hog az zyz
ektol az megh mosasra illethetnek  
de tolok nem latathatnek  Az fe
nossek azert mind addek megh m
arada  mik az zent testh az zyzek
tol megh mosattatek  de az zent
testh nem tiztutatek megh az viztol  
de Ionkab az viz zentoltetek megh
az zenth testol  ez vtan az zent testot
tizta gocba takarak  es eg tiztolletos 
niozolaba helhoztetek  et post quam hec
gesta sunt es minek utanna ezok lenek  
kezdenek az apastolok ebbe celekodnie  hog
azzonuknak zent testet urnak paranco
lattya zerent  az syonnak hegerol  vit

v
etnek az Iosafatnak vogere  az el te
metesre  tehat monda zent Ianos zent
petornek  Ez palma akat istennek ang
alatul hozattat  viged ez zyz ananak no
zolaya elot  mert ur tegod nekunk feied
elmunkul zorzot  es az o Iohainak paz
toraiul kinek monda zent petor
Ez palma aknak viselese Ionkab tegodet
illet  mert vrtul zyzen valaztattal  mel
to azert hog az zyznek palmaiat zyz vige  
en kegek az zent testel vizom az nyozol
at  az tob apostolok kegek vegek kornol
az zent testot  es monganak vrnak dic
eretot  ezt haluan az bodok zent pal ap
astal  monda nag sirua zent petornek  
enes ki az apastalok kozot leg kisseb va
gok  veled egetombe visom tunc eleuan
tes feretrum Tehat fel emeluen az Nyozol  
at zent petor el kezde ama diceretot  In
exitu israel de egipto  israelnek fiainak eg
iptombol ualo ki Iouetibe  c az tob aposto
lok vele egetombe nag zoual kezdek m
ondania  Vr kegek az nyozolat es az apa
stalokat kodel kornol ueue  vg hog senki
oket nem lathatia uala  de zauokat hal
iak uala  Ez enoklest az sydok megh hal
uan  mind fel tamadanak  es megh ertue
n hog az apastalok vinnek Azzonunknak
testet  az temetesre  Mynd feguert ragad
ozanak  es egmast intik uala monduan  
Geronkel  es az apastalokat oliok megh

r
mind  es ez testot mel az hitogetot vi
selte egessok megh princeps autem
sacerdotum Az papy feiedelom kegek  
igon megh haraguduan monda  Ime an
nak anianak teste  ki minket es az mi
nemzetunket igon megh haboritha  es
ezoket monduan  az fenos kodbe be futa
mkodek  es mikoron kezeit vetotte uo
na az niozolara  hog miuel le ranta
na  legottan kezei az niozolahoz raga
danak  es kariai tellessegel megh azan
ak  kibol kezde nagh kent zenuednie  
es az nagkennak miatta nag sirasth
tenie  Az tob nep kegek istennek angala
tul mind vaksagal verettetek megh tunc
princeps sacerdotum Tehat az papy fe
iedelom kaiatuan zent petorhoz  mon
da bocianatot kere  es eletenek megh Io
bitasat fogada  kinek monda zent petor  
killomben ergalmassagot nem nerhec  
Hanemha ez niozolat megh apolod  es im
ezt mondod  Hizok az vr iesus Cristusba  
kit ez zyz mehebe visselt  es az zilesnek vt
tanna zyzen megh maradot  Mellet mi
koron megh totuona  legottan egessegot
von accipiensque petrus vnum dactilum
es veuen zent petor az palmanak eg gom
ochet  ada neki  es monda  veget ez palma
nak gomochet  es illessed vele az megh va
kult nepnek zomoket  valaki azert hiend  

v
egessegot vezon  az ki kegek nem hiend
az vaksagba megh marad Eruen azert az
apastalok az iosafatnak vogere  talalan
ak ot eg koporsot  vrunk Cristusnak kop
orsoiahoz hasonlatost  Melbe azzonunkn
ak testet nagh tiztossegel helhoztetek  hol
ot vrnak parancolattya zerent harmad napik
isteni diceretbe megh maradanak ecce ve
ro die tercio Ime kegek harmad napra  
az koporsot nagh fenos kod kornol ve
ue  es angali enoklessok halattatanak  
es edos illat eroztetek  Es Ime vrunk ie
sus le zaluan angaloknak soksagau
al  azapastaloknak kozone monduan  
bekessek ty nektok  kik terdokre esuen
felelenek  dicossek nekod vram  ki Cak te
tez nagh Codakat  Monda esmet nekik
vrunk  mi lattatik thi nektok  hog mi
nemo tiztossegod tegek esmet az en zent
anamnak  kinek ok felelenek  vram ig
aznak lattatik the zolgaidnak  hog m
ikepen the az halalt megh gozuen or
zaglas oroke  Ezonkepen aniadnak zent
testet fel tamaztuan  menorzagba helhoz
tessed az the Iogodra Ecce autem Co
ntinuo Ime kegek legottan Azzonu
nknak lelke ielon lattatek leni  Teh
at vrunk zola monduan  kelfel Iouel
en zeretom  dicossegnek hailoka  eletnek
edene  zep uag en Iegossom  es zeplo ni
cen the benned  mikepen azert binth ne
m uallal  ezonkepen rothatatossagot

r
sem val  az the testod  es ime legottan
azzonunknak lelke Iarula zent teste
hoz  es az koporsobol ky Ioue megh di
coolt teste  Az apastalok azert fel nit
uan az koporsot  iresson talalak  Cak
talalak benne az giaz ruhat  es az goc
ot  kibe azzonunknak testet takarak
uala igitur apostoli osculantes sepulcrum
azert az apastalok megh apolgatua
n az koporsot  es vrat diceruen tere
nek ierusalembe  hirdetuen ezt  hog
azzonunk testbe es lelokbe fel vetetot
menorzagba  tyes azert zyz marianak
kouetoi  az zent apastalokal egetombe
ezt hygetok  es ezt valiatok  hog az zy
z anaual egetombe menorzagba megh
koronaztassatok  De tanuliatok meg
imar istenbe zeretetos hugaim  mint
az bodok zyz maria testebe lelkebe me
norzagba fel vitetek  zent fiatul  es ot
houa helhoztetek Aduertendum
igitur quod Cum beata virgo Celum em
pireum per petrasset  vbi beatorum est mansio
Illic azert tudnotok  hog mikoron az
bodok zyz maria az tyzes ekbe Iutot
uona  dicossegos testbe es lelokbe  hol
ot uagon istennek es az zentoknek lak
ozassok  es lattauona az benne ualo
nag dicossegot  es edossegot monda  

v
quam dilecta tabernacula tua Iozagok
nak vra  melʼ zeretetos az the hailak
od  keuania az en lelkom  es el fogat
kozik az the hailakodba  byzonaual
Iob az the hazadba eg nap ezorneel  
tehat az o zerelmes fia  monda neki  
Ime en edos zilem lasad menorzag
nak zelossegeth  es zepsegeth  meleth
en melet en zorzottem az en valazto
timnak lakozasokra  Im latod imar
az napnak  hodnak  es cillagoknak
nagh votokat  melek tegod az zenth
irassokba sokkepen peldaztanak  Im
latod touaba az tyzes eketh  mel zep  
mel edos  es mel gonorosegos  kibe
lezon Imar nekod orok lakodalm
ad  es velem valo orzaglassod  min
d ezoket az en kezeim zorzottek  isten
segomnek dicossegere  es orok diceret
omre Tunc ait maria Tehat mo
nda az zyz maria  bizonaual vallom  
mert nag vr  es igon diceretos az
mi istenonknek hazaba  az o zent he
gen Mikoron azert imar Ment vo
na menorzagba  az legh also karba  
holot uannak az kysdet germokok  kik
az korostsegnek vttana ottan hamar
ki multanak ez vilagbol  es az koros em
borok  kik Cak halaloknak ideien tar
tottanak penitenciat binokrol  kezdek

r
azert ez karba ualok dicernie azzon
unkat  es mondania  Tegodet O azzon
om ki erdomel mindonoket folol m
ulach  illet es alkolmas feleb menod  
mert mi mindon erdomonknelkil id
vozoltunk  Cak az the zent fiadnak Hal
alanak es vere hullassanak erdomenek
miatta  azert vagunk ez also karba  
tolunk azert el menuen hagiad
nekunk az the aldomasodat  eth azert
azzonunk megh koronaztatek  az zent
haromsagtul  ez karba ualo zentoknek
koronaiokal olmint elso Cillagal Se
cundo ad chorum angelorum veniendo  
Masocor mikoron Iutot uona az angal
oknak karaba  kezde Codalnia az karba
valo angaloknak nag dicossegoket  hog
vallanak az alattok ualo zentoknek di
cossegoketh  es megh annal nagobath
wallananak  kezde touaba Codalnia az
o soksagokat  kiknek zamok mindon
zamlalhato allatoknak zamokat folol
mulat  kirol vg ira zent Ianos latasa
rol irt konuebe  ezorzor walo ezoron al
nak wala vduart neki  es tyzor zaz ez
oron zolgalnak uala neki  Tehat ez ka
rbaualo angalokes kezdekazzonunkat di
cernie monduan O regina angelorum
O angaloknak azzona  meltan the mifo
lottunk fel magaztattal  mert mikepen

v
mi emborokon vralkodunk oket orizue
en  ezonkepen the vag mindon embor
oknek otalmazoia  es azzonia  menfel
leb azert  es had nekunk az the aldom
asodat  ethes azzonunk megh koronaz
tatek  ez karba ualo angaloknak koro
naiokal  ol mint masod Cillagal Tercio
ad chorum archangelorum veniendo har
machor mikoron Iutot uona az archa
ngeloknak karokba  kezde azoknakes
nag dicossegoket Codalnia  hog mind az al
attokualoknak dicossegoket vallanak  es
megh annal nagobat vallananak  kezde
touaba Codalnia az o soksagokat  mert az
maskarba az angalok  tyz annen vannak
mint az alsoba  Tehat azokes kezdek azzon
unkat dicernie es mongak vala O felix
maria O bodok zyz maria  Minket il
let az  hog istennek ielos dolgait mi hir
dettiok megh ez vilaknak  the ziled ke
gek az mindonnel nagobat  az az az isten
nek fiat ez vilakra  meltan azert mag
aztattalfel mi folottunk  keronk hagiad
nekunk az the aldomasodat  ethes azzon
unk megh koronaztatek  ez karba valo
angaloknak koronaiokal  olmint harm
adik Cillagal Quarto ad Chorum virtu
tum veniendo  Negecor mikoron Iutot
uona az Iozagos angaloknak karokba  
kezde azoknakes nag dicossegoket Codalnia  

r
hog tudniamint mind az allatokva
loknak dicossegoket vallanak es meg
annal nagobat vallananak Codalia
uala touaba az o soksagokates mert
az neged karba ualo angalok zazor
toben wannak hodnem mint az harm
adkarbaualok Mondanak azert ezokes
azzonunknak O virgo maria o zyz
maria minket illet az Coda tetel de
the kiielonthetetlen Coda kepen az is
tent mehedbe be rekezted es testbe ot
ozteted melto azert hog nalunknal
felieb men es nekunk hagiad az the
aldomasodat ethes az bodok zyz ma
ria megh koronaztatek az angalok
nak koronaiokal olmint negedik
Cillagal Quinto ad chorum potestat
tum veniendo ottochor mikoron Iu
tot uona az hattalmas angaloknak
karaba kezde azoknak es Nag dicosegok
eth Codalnia es touaba az o soksagokat
mert az otod karba walo angalok az al
attok ualoknak dicosegoketh mind val
iak es megh annal nagobat walnak
zamales folol mullattak oket mert ez
orzor toben wannak hodnem az neg
ed karba ualok Mondanak azert ezokes
azzonunknak O benedicta femina O
aldot azzoniallat minket illet az ordo

v
goknek hattalmassagokat megh en
hittenunk de the az o feioket vgian 
megh tored meltho azert hog nalun
knal felieb men es hagiad nekunk az
the aldomasodat ethes azzonunk meg
koronaztatek ez angaloknak korona
iokal olminth otodik Cillakal Sexto ad
chorum principatuum veniendo hatochor
mikoron Iutot uona az feiedelmkodo an
galoknak karaba Azoknakes kezde na
gh dicosegoketh Codalnia mert ezokes
az allattokualoknak dicosegoket mind
valliaks megh annal nagobat es valnak
kezde touaba Codalnia az o soksagokat
mert ez karba valok tyzezorzor toben
wannak hodnem mint az otodik kar
beliek Mondanak azert ezokes azzo
nunknak O imperatrix omnium O min
donoknek Chazarne azzona mi vral
kodunk az angalokon the kegek min
don teromtot allaton meltho wag azert
nalunknal feleb menod es hagiad nek
unk az the aldomasodat ethes azzon
unk megh koronaztatek ezoknek kor
onaiokal olmint Hattodik Cillakal
Septimo ad Chorum dominacionum veni
endo Hetecor mikoron Iutotuona az
wralkodo angaloknak karaba azok
nakes kezde o nagh bodosagokat Cod
dalnia hog az alattok ualoknak bod

r
oksagokat wallanak es megh annal
nagobat wallananak kezde touaba Co
dalnia az o soksagokat es mert ez kar
ba uolo angalok zaz ezorzor toben
wannak hodnem mint az hatod kar
ba walok Mondanak azert ezokes az
zonunknak O domina inclita o dicos
egos azzonunk mi az feiedmkodo an
galokon vralkodunk the kegek mint
edos ania parancolhac meg zent fia
dnakes azert melto wag nalunknal
felieb menod hagiad nekunk az the
aldomasodat ethes azzonunk megh
koronaztatek ez angaloknak koro
naiokal olmint hetedik Cillakkal
Octauo ad Chorum thronorum veniendo
Nocachor mikoron Iutot uona az zek
os angaloknak karaba kezde ezok
nekes nag isteni dicosegoket Codal
nia hog az alattok ualoknak dic
ossegoket vallanak es megh annal
es nagobat vallananak kezde tou
aba Codalnia az o soksagokates Mert
ez nociad karba ualo angalok tyz zaz
ezorzor toben vannak hodnem az het
ted karba ualok Mondanak ezokes
azzonunknak O Vere Iocunditas elec
torum O valaztattaknak byzon oruon
detossege melto vag mi folottunk

v
fel magaztaltadnod mert vristen
mi raitunk tezy az vtoso iteletot ra
itunk nugoduan tebenned kegek az
istennek fia az emborsegot fel veuen
kibe megh itelendo leezon ez vilagot
nuguek azert fel menuen hagiad ne
kunk az the aldomasodat ethes az
zonunk megh koronaztatek ez karba
valo angaloknak koronaiokal olmint
niocadik Cillagal Nono ad chorum Ch
erubin veniendo killencor mikor
on Iutot uona az kerubin Angaloknak
karokba ezoknek es nag isteni dic
ossegoket kezde Codalnia Hog az alat
tok ualoknak dicossegoket mind walla
nak es megh annal nagobat wallan
anak kezde touaba Codalnia az o sok
sagokates mert ez karba ualo angal
ok zazzorzaz ezorzor toben vannak
hodnem az niocad karba walok Mo
ndanak azert ezokes azzonunknak
O diuine sapiencie vas O isteni boc
esseknek edenie mi az isteni boces
segbe oruondozunk the kegek az is
tennek bocessegenek ania vag es zile
ie azert meltho hog nalunknal fel
ieb magaztaltassal menorzagba hag
ad azert nekunk az the aldomasodat
Ethes azzonunk megh koronaztatek ez
karba valo angaloknak koronaia

r
ual olmint killencedik Cillagaal
Decimo ad Chorum seraphin veniendo
tyzecor mikoron Iutot uona az seraf
in angaloknak karokba kezde az edos
zyz maria ezoknek kiielonthetetlen
nag bodoksagokates Codalnia hog mi
nd az alattok ualoknak dicossegoket
mind wallanak es megh annales na
gob dicossegot wallananak touaba Co
dalia uala az o soksagokates mert az
tyzed karba ualo angalok ezorzor ezor
ezorannen vannak mint zent gienis
doctor iria Mondanak azert ezokes az
zonunknak O mater pulchre dilec
cionis O zep zeretetnek ania mi gy
riedozunk az isteni zeretetbe The az
zeretetnek telles votaual zent fiadad mi
ndonoknek folotte zereted Melto azert
nekod mi folottunk fel magaztaltad
nod az istentol nekod zorzot dicosse
gos zekbe Az zyz maria azert ezoknek
koronaiokal es megh koronaztatek az
zent haromsak istentol olmint tyzedik
Cillakal Eth azert mind ezokrol kezde
azzonunk vristennek Nagh halakat ad
nia es mongia vala Benedictus do
minus deus israel Aldot israelnek vra
istene ki Cak maga tezon nag Codat
es legon az o neue aldot oroke Tehat

v
mondanak mind az angalok es zen
tok amen Mikoron azert az bodok zi
iz maria az angaloknak mindon ka
roknak folottok ment uona Tehat
vrunk cristus iesus zent fia otet helho
ztete Iogiara az o dicosegenek zekibe
ez kegek megh peldaztatek otoruenbe
salamon kiralba mint irattatik har
mad kirali konuenek masodik rezebe
letetetek vgmond eg kirali zek salam
on kiralnak anianak ki ile oneki io
giara Tehat az attyamendonhato isten
megh alduan otet monda Aldot uag
the azzonoknak kozotte mikepen az an
galnak miatta nekod megh izenem
megh aldottalak tegod es aldot lez or
oke es fel magaztalom az the neuedeth
ez napon tegodet fe azzonul zorozlek m
indon teromtot allatokon the wag an
galoknak azzona ez vilaknak keralne
azzona orzagolʼ azert es orol az en dic
ossegombe mind oroke filius quoque dei
patris Az attya istennek o fiaes vr iesus
Cristus megh alda otet monduan Ald
ot legh the en edos aniam zyz maria
Aldot az the mehed kibe engomet isten
nek fiat viselel es aldottak az the em
loid kikel engomet emtetel orol mast
azert es vigag en welem az orok dicosse
gnek o zekibe Miert kegek hog ennek

r
om hiuen zolgalal es aietatosson Az
the zolgalatodert megh akarok nekod
fizetnom mikepen azert the engom fo
gadal az the tiztasagos mehedbe ezonk
epen enes fogadlak mostan tegod az m
enei dicosegbe Touaba mikepen teengo
meth eltetel ez fodon ezonkepen enes
eltetlek tegod az en istensegomnek di
cossegeuel es edossegeuel Touaba mi
kepen the engometh fel otoztetel ez em
bori testel ezonkepen enes fel otoztet
lek tegod mastan lelki es testi dicosse
gel Touaba mikoron en embori nem
zetnek iduossegeert az magas koroztfan
Cuppa mezitelen pironganek akoron
the ennekom edos aniam Ioom felol
alal ezonkepen az dicosegnek zekibe m
elet en nekod zorzottem leg helhoztet
ot en Iogomra mind orokon oroke
Akarom touaba eztes hog mikepen en
gometh mindonoknek kiraliat imad
tiztol es dicer az angaloknak es zent
oknek mindonseregy ezonkepen Teg
odet mindonoknek kiralne azzonath
tiztollion zentoknek mindon seregy
Item spiritussanctus eam benedicendo ait toua
ba az zent lelok istenes otet megh aldu
an monda bodok wag zyz maria ki
az wr iesust wysseled ez wilaknak

v
teromteieth ziled azt aki tegodet teromte
es oroke zyzen megh maradal Aldot wag
en zereto iegossom ki entolem megh anad
nak mehebe megh zentoltetel es az iste
nnek fianak fogadasodba envelem telles
segel be totetel Iozagokal es en aiandok
imal telles lol Ime azert adattatot thene
kod hog mikepen ez vilakba nugodoth
the benned az malaztnak mindon tel
les uotha ezonkepen eth menorzagba en the
benned nugogiam az dicosseknek mindon
telles uotaual Tu itaque sis mater gracie The
legh azert az malaztnak ania the le
gh az ergalmassaknak ania the legh az
bocianatnak es ania tegodet be tototh
vristen mindon Ionak telles votaual
vghog mind az bocianat mind az mal
azth the attalod adatik ez vtan ez wil
aknak Mast azert orol zyz maria es
az eg byzon istent elmelkoged az zenth
haromsakba orzagoluan az the edos fi
addal weknel kil Tunc ait maria tehat
monda az zyz maria Magaztalia az
en lelkom vrat es vigada az en lelkom
az en iduozotho istenombe Mert megh
tekenthe az o zolgalo leananak alazat
ossakat Monda touaba Magaztaliatok
enuelem wrat es fel magaztaliok az o
neuet omagaba Orolietok en velem

r
mind thy kik zeretitok wrat Mert m
ikoron kisded uonek kellemetos lok az fel
segosnek es az en mehemtol zilem istent
es embort Mox autem omnes sancti Ime ke
gek legottan mind az zentok kezdek vr
istent Nag zoual dicernie Monduan Me
lto uagh vram mendonhato isten venod
dicossekot tyztossekot es Iozagot Tudniam
int az zyz anatul Mert megh olettetel
es megh valtal minket az the werodnek
miatta meleth zyz anadtulfel weuel
et iterum Mongak wala touaba orol
ionk es vigagiunk es agunk dicossekoth
vristennek mert elʼ Iottenek az bara
nnak menekzoi Azert aldomas es dico
sek es halaadas tyztossek es erossek az mi
istenunknek mind orokon oroke amen
ad virginem quoque mondanak touaba
az zwz marianak bizonaual bodok
uagh zyz maria es mindon diceretre
meltho mert the toled tamada az igas
saknak napia cristus mi istenunk
mongiak uala touaba The wagh iersa
lomnak dicosseke the wag minekuk
tiztossekunk the uag israelnek orome ez
ert hog a tiztasagot zeretted legon vgan
ezert leez aldot mind oroke es igh ekkep
en az bodok zyz maria menorzagba
nagh oromel mindon karangaloknak

v
folottok fel magaztaltatek zent fianak
Iogiara az o neki zorzot dicosseknek zeki
be Thies azert istenbe zeretetos hwgaim ho
gh az o erdomenek miatta malaztot es dic
ossekot erdomleietok Az angalokal egeto
mbe dicerietok es oneki konorekietok es
aniazenth eghazal az o sekitseketh hyattok
monduan Salue regiana misericordie vita  dul
cedo es spes nostra Iduozlegh ergalmassak
nak keralne azzonia eleth edossek es
mi remensekunk iduozlegh the hozad ka
iatunk euanak zanki wetot fiay the ho
zad fohazkodunk ohaituan es siruan ez
sir kon hullatasnak wolgeben No azert
mi zozolunk az the ergalmassagos zomei
deth mi reank terihed Es az iesust the me
hednek aldot gomocheth ez zankiuetesnek
wttanna minekunk megh mutasad O ke
gelmes O kegos O edos maria αmen
Kouetkozik az oracio kinek haznat
es az zyz marianak elotte kellemetos
uotat ede fel eg peldaba megh iram
O Intemerata et in eternum benedicta sin
gularis et in Conperabilis virgo dei ge
nitrix maria Gratissimum dei templum
spiritussancti sacrarium Ianua regni Ce
lestis per quam post deum totus viuit orbis terra
rum Inclina aures tue pietatis indig
nis supplicacionibus meis et esto mihi pia in
omnibus auxiliatrix O Iohannes beatissime

r
xpi familiaris amice qui abeodem do
mino nostro virgo electus et inter Ceter
os magis dilectus atque misterys saluta
ribus vestra omnes imbutus apostolus et ewa
ngelista eius factus es preclarissimus te
inuoca Cum matre eiusdem saluatoris vt
opem tuam mihi Cum illa ferre digneris
O duo gemme Celestes maria et iohan
nes O duo luminaria diuinitus ante de
um lucencia vestris radys effugate scelerum
meorum nubila vos estis illi duo in quibus ipse
deus pater per filium specialiter edificauit
sibi domum et in quibus ipse filius dei patris
vnigenitus obsincerissime veritatis meri
tum dileccionis sue Confirmauit priui
legium in cruce pendens vni vestrum ita di
cens mulier ecce filius tuus deinde ad
alterum ecce mater tua In huius sacratis
simi amoris dulcedine qua ita ore do
minico velud mater et filius invicem Con
iuncti estis vobis duobus ego peccatrix hod
ie Corpus et animam Conmendo vt omnibus
horis atque momentis intus et exterius fir
mi Custodes et py apud deum intercesso
res existere dignemini Credo enim firm
iter et fateor et indubitanter scio quod
velle vestrum velle dei est vnde quitquid ab
illo petitis sine mora obtinebitis per hanc
igitur tam potissimam vestre dignitatis vir
tutem poscite mihi Corporis et anime salutem
et a deo in dulgenciam omnium peccatorum meorum

v
atque in extrema hora huius vite veni
te mihi in adiutorium contra omnes la
queos inimici Et in die Iudicy quando re
dditurus sum racionem de peccatis meis
succurite mihi ante tribunal Cristi vt
no de puter cum Impys ad penam sed
cum Iustis ad gaudium et ad gloriam Ag
ite queso agite gloriosis vestris oracionibus
vt cor meum in visere et in habitare dig
netur spiritus almus Graciarum largitur op
timus qui me Cunctis viciorum sordibus expu
rget sacris virtutibus exornet in dilectione
dei et proximi perseuerare faciat vt post
huius vite Cursum ad gaudia ducat
electorum suorum benignissimus paracletus
qui Cum patre et filio Coeternus viuit et
regnat in secula seculorum αmen Imez ora
cioes oda ualo Sancta maria illumi
natrix tocius mundi illumina Cor meum
et fac me agnoscere pium filium tuum
O dulcissima sponsa iesu Cristi esto mi
hi adiutrix in omni hora et precipue in illa
quando anima mea egredietur de corpore
meo et perduc in vitam eternam Amen
Kouetkozik Imar ez Imadsagoknak
magarsaka
