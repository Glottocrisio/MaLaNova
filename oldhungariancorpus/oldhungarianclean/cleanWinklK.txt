
r

Boith elo ho hwzon nyolcz
d zenth Brigida Azzon
e Gergtya zentolo Bog Azzon
f zenth Balas pyspek
g
a zenth Agotha Azzon
b zenth dorotya Azzon
c
d z
e zenth Appalyn Azzon
f zenth Kolos Azzon
g
a
b
c zenth Balynth Martyr

v

d
e zenth Juliana Azzon
f
g
a
b
c
d yzoghes zenth petor Apastal
e
f zenth Matyas Apastal
g
a
b
c

Boith masho harmicz
eg nap

r

d
e
f
g
a 
b 
c perpetua
d 
e 
f
g 
a zenth Ghergor papa
b
c
d

v

f Zenth Gedrud Azzon
g
a
b
c zenth Benedok Appath
d
e
f
g Gymolch olto Bodog Azzon
a
b
c
d 
e
f 
Zenth Gorgh ha harmicz
nap

r

g
a
b
c zenth Amborus doctor
d
e
f
g
a
b
c
d
e
f zenth Tiburcius
g
a
v
b 
c zenth vallerianus
d
e
f
g
a zenth Alberth
b zenth Georgh
c zenth Mark
d
e
f zenth vitalis
g zenth petor martir
a 
Pynkosth ha harmiczeg 
Nap
r

b zenth philep zenth Iacab
c
d zenth korozt megh lelese
e zenth florianus
f zenth Gothard
g Zenth Ianos Mykoron olayba forztek
a
b Zanizlo Szenth myhal
c 
d zenth Epimachus
e 
f Nerei Achilei zenth pangracz
g 
a
b zenth Sophia Azzon
c

v

d
e
f zenth potenciana
g
a
b zenth Elona Azzon
c
d
e zenth vrban papa
f
g
a
b
c zenth felix Martir  leanya
d zenth petronella zenth petor
Zenth ywan ha harmycz
Nap
r

c zenth Nikodemus Martir
f zenth Erasmus
g
a
b Zenth bonifacius Martir
c
d
e
f zenth primus Martir
g
a zenth Borrobas Apastal
b zenth Anthal Confessor
d
e zenth vyd
f
v

g
a
b zenth Gyarfas
c
d
e Tyz ezor vyteez
f
g zenth ywan
a
b zenth Ianos ees zenth pal
e zenth lazlo kyral
d zenth Leo papa vigilia
e zenth petor zenth pal
f
zenth Iacab ha har
myczeggh nap

r

g
a Bodog Azzon Latogatasa
b zenth Tamas
c 
d 
e 
f zenth
g zenth Ghelien
a
b 
c
d
e zenth Marghyth
f
g Tyzonkeeth Apastal
a
v

b zenth eElek
c 
d
e zenth elyees propheta
f zenth praxis Azzon
g zenth Maria Magdolna
a zenth Appolinaris pyspok
b zenth Christina Azzon
c zenth Iacab Apastal
d zenth Anna Azzon
e
f
g zenth Simplicius
a zenth Abdon ees Sennen
b
Kysazzonha harmycz
nap

r

c zenth petor vasa zakadatya
d zenth istwan papa
e zenth istwan teste megh lelese
f 
g Hawi Bodog Azzon ees damokos
a wr zyne valtozatya
b zenth donath
c zenth Ciriakus
d zenth Romanus
e zenth Lewryncz
f zenth Tyburcius
g zenth Clara Azzon
a zenth ipolyth
b zenth ewsebius vigilia
c Nagh Azzon napya
d 
v

e
f zenth Agapith
g zenth Layws
a zenth istwan kyral
b
c
d vigilia
e zenth Bertalam Apastal
f
g
a zenth Rufus
b zenth Agoston
c zenth ianos nyaka vagasa
d
e
Zent miha harmycz
Nap

r

e
f zenth Egyod
g
a
b
c
d
e
f Kys Azzon napya
g zenth Gorgonius Martir
a
b zenth proth ees Iacinkt
c
d 
e zenth korozth fel rnagaztatasa
f zenth Nicomedis martir

v

g zenth Femya Azzon
a zenth Lompeerth
b
c
d
e zenth Mathe Apastal
f zenth Morycz martir
g
a zenth Gyolerdh pyspok
b 
c 
d zenth Cozma damyan
e zenth vencezlaus Martir
f zenth Myhal Archangyal
g zenth Ieronimus doctor
Mynd zenth ha hrmycz
Egh nap

r

a zenth Remigius pyspok
b 
c
d zenth Ferencz Confessor
e
f
g zenth Mark papa
a
b zenth dienos Martir
c
d
e
f zenth kalman
g zenth Kalixtus papa
a
b zenth Gaal Confessor

v

c
d zenth Lucach Ewangelista
e 
f
g Tyzon egh ezor zyz Vrsula
a zenth Seuerus pyspok
b zenth Seuerinus
c
d zenth Crispinus
e zenth domotor
f vigilia
g zenth Symon iudas
b
c b
c zenth Quintinus
Zenth Andras ha harmycz
naph

r

d Mynd zenth Napya
e Halottak napya
f
g
a zenth Emroh hercegh
b zenth Leo papa
c
d MNeegh coronazot Martir
e zenth Theodorus Martir
f zenth Marton papa
g zenth Marton pyspok
a
b zenth Bereczk pyspok
c
d
e zenth Othmar Apaath

v
f
g
a zenth erseboth Azzon
b
c
d zenth Cecelye Azzon
e zenth kelemen papa
f zenth krisogonus Martir
g zenth katheryna Azzon
a
b 
c 
d zenth Saturnus vigilia
e zenth Andras Apastal
f
Karachon ha harmycz
egh

r
a damnacione perpetua Libera
a Subitanea et inprouisa
morte Libera nos domine
ab inminentibus peccatorum nostrorum
periculis Libera nos domine
aFulgure et ternpestate Libera
ab imfestacionibus demonum Libera
ab omni inmundicia mentis et
corporis Libera nos domine
ab ira et odio et omni mala
voluntate Libera nos domine
ab inmundis cogitacionibus Libera
a cecitate cordis  Libera nos
ab omni malo  Libera nos
per misterium sancte incarna
cionis tue Libera nos domine
per passionem et Crucem tuam Libera
per gloriosam resurreccionem
tuam Libera nos

v

pEr admirabilem Ascensionem
tuam Libera nos domine
per graciam spiritussancti paraclitj
Libera nos domine
in die iudicy Libera nos domine
peccatores Te rogamus Audi nos
ut pacem nobis dones Te rogamus
ut misericordia et pietas tua
nos custodiat  Te rogamus

et delfendere digneris Te rogamus
ut dominum apostolicum et omnes gra
dus ecclesie in sancta religione
conseruare digneris Te rogamus
ut regibus et principibus nostris
pacem et veram concordiam atque
victoriam donare digneris Te rogamus
ut cuncto populo christiano
pacem et vnitatem atque adver

r
Sus Paganorum Feritatem victo
riam largirj digneris Te rogamus
ut cunctum populum christianum
precioso sanguine tuo redemtum
conseruare digneris Te rogamus
ut omnibus benefactoribus nostris
sempiterna bona retribuas Te
ut animas nostras et parentum
nostrorum ab eterna dampnacione
eripias Te rogamus Audi
ut fructus terre dare et conserua
re digneris Te rogamus Audi
ut oculos misericordie tue super
nos reducere digneris Te rogamus
ut obsequium seruitutis nostre racio
nabile facias Te rogamus
ut mentes nostras ad celestia
desideria erigas Te rogamus

v
ut Miserias pauperum et cap
tiuorum intuerj et releuare digne
ris Te rogamus audi nos
ut omnes fideles nauigantes
et itinerantes ad portum salutis
perducere digneris Te rogamus
ut ciuitatem istam et cunctum
populum eius protegere ac deffen
sare digneris Te rogamus
ut omnibus fidelibus deflunctis
requiem eternam donare digneris Te
ut nos exaudire digneris Te rogamus
ut nos custodire digneris Te rogamus
fili dei Te rogamus Audi nos
agnus dei qui tollis peccata
mondj parce nobis domine
agnus dei qui tollis peccata
mondi exaudi nos domine

r

agnus dei qui tollis peccata mundi
Miserere nobis Kyrieleison
Christeleison Kyrieleison Pater
noster Et ne nos Sed Libera
pOst partum virgo inviolata per
mansistj dei genitris intercede
pro nobis
ora pro nobis beate domimce ad dominum
vt digni efficiamur promissionibus christi
desiderium anime eius tribuisti
ei domine Et voluntate Labiorum
eius nonfraudastj evm
declaracio sermonum tuorum
illuminat Et intellectum dat parwlis
diffusa est gracia in labys tuis
propterea benedixit te deus in eternum
memor esto congregacionis tue
Quam possedisti ab inicio
saluos fac seruos et A tuos et

v

Ancillas tuas Deus meus
sperantes in te
esto nobis domine Turris fortitudi
nis A facie inimicj
fiat pax in virtute tua Et ha
bvndancia inturribus tuis
domine exaudi oracionem meam
et clamor meus ad te veniat
PRotege domine famulos
tuos subsidys pacis et beate
marie semper virginis patroci
nys confidentes a cunctis hosti
bus redde securos Per dominum
nostrum iesum christum filium tuum
qui tecum viuit et regnat in
vnitate spiritussancti deus in
secula seculorum Amen

r

COncede quesumus omnipotens deus
ut qui peccatorum nostrorum
pondere premimur Beati dominicj
confessoris tui patrocinio sub
leuemur Per dominum nostrum iesum

PReces quas tibi domine offerimus
intercedente beato petro
martire tuo clementer intende
et pugiles fidei sub tua proteccione
custodi Per dominum nostrum iesum

DEus qui ecclesiam tuam Beati
Thome confessoris tui mira
erudicione clarificas et sancta
operacione fecundas da nobis
quesumus ea que docuit intel
lecta conspicere Et que egit

v

Imitacione complere Per dominum

DEus qui gencium multitudi
nem mira beati vincency
confessoris tui predicacione ad
agnicionem tui venire nominis
venire tribuisti presta quesumus
vt cuius commemoracione letamur
eius muniamur Auxilys Per

DEus qui
beate katherine virginitatis
et paciencie speciali priuilegio
decorate malignancium spirituum
insidias vincere et in amore
tui nominis inconcusse perma
nere tribuistj concede quesumus
vt eius imitacione calcata mundi
nequicia et hostium omnium

r
Superatis insidys Ad tuam
secure gloriam transeamus Per dominum
INeffabilem
misericordi
am tuam nobis domine clemen
ter ostende vt simul nos et a peccatis
omnibus exuas  et a penis quas
pro hys meremur eripias Per

PRetende domine famulis et
famulabus tuis dexteram
celestis auxily vt te toto corde
perquirant et que digne postulant
assequantur Per dominum nostrum

Ecclesie tue quesumus domine
preces placatus admitte vt
destructis adversitatibus et erroribus

v
Vniuersis secura tibi seruiat
liberate Per dominum nostrum iesum
christum filium tuum Qui tecum
DEus a quo sancta
desideria recta
consilia et iusta sunt opera da
seruis illam tuis illam quam
mondus dare non potest pacem vt
et corda nostra mandatis tuis dedi
ta et hostium sublata formidine
tempora sint tua proteccione
tranquila per dominum nostrum

Domine exaudi orationem meam
et clamor meus ad te veniat
Benedicamus domino Deo gracias
diuina gracia maneat semper

r
nobiscum Amen Kyrie eleison Christie eleison
Kyrie eleison
pater noster  Aue Maria gracia
et anime omniumfidelium atque benefac
torum nostrorum per pyssimam
misericordiam dei requiescant in
pace

Vram Myndonhato isten ky
emlekozyk megh een rolam
Mykoron een eletom megh
vegheztetyk

Zenth Rufus napyan
ezor otzaaz  hatod eztendobe

Imagh erottem ees legeek
rezes ymadsagodba ky ez konbe
olwasandaz

v
Oh zyz mariank egyethlen egy
fya zep yesus vygastald megy
az megy zomorodoth edes
anyadath Oh zyz marianak edes
zwlotte io iesus vygastald megy
a fyvne kwl maradath edos zvle
deth Oh myndennestol megy
somorodoth aldoth zyz mariannak
edes fya vyastald megy syralmas
edes anyadath ha leheth Oh
seles vygastald vygi vylagnak
byzon vylagossaga my mely ygen
megy oltatal Oh angyaloknak
sep fenessege ees mynden sentte
knek mely ygen megy hirw
attal Oh byzon zent seges ereyd
kyk myndenkoron zenth malatnak
folyasaval zarmazanak mely
ygen megy za zarradanak

r
vUEni sancte spiritus 
reple tuorum cor
da fidelium  ettui
Amoris in eis ignem
accende  qui per diuersitatem
linguarum cunctarum  gen
tes  in vnitatem fidei congre
gasti versus Emitte spiritum
tuum et creabuntur Et re
nouabis faciem terre oracio
dDEus qui corda fidelium
sanctispiritus illustra
cione docuisti  da nobis
in eodem spiritu recta sapere 
et de eius semper sanctissi
ma consolacione gaudere 

Te inuocamus  te adoramus 
te laudamus  o beata trinitas

v
Spes nostra salus nostra honor noster
o beata trinitas versus
Benedicamus patrem et filium
cum sancto spiritu Lau
demus et superexaltemus
eum in secula oracio

OOmnipotens sempiterne
deus  qui dedisti nobis
Famulis tuis in confessio
ne vere fidei eterne trinita
tis gloriam agnoscere  et
in potencia maiestatis
adorare vnitatem  Quesumus 
vt eiusdem fidei firmitate 
ab omnibus semper munia
mur aduersis 

OO sacrvm conuiuium
in quo christus summitur
recolitur memoria passionis
eius mens impletur gr

r

gracia Et future glorie
nobis pignus datur versus
Cibauit eos ex adipe fru
mentj et de petra melle
saturauit eos oracio

dDeus qui nobis sub
sacramento mi rabi
li  passionis tue memoriam
relinquistj  tribue que
sumus  ita nos corporis
et sanguinis tui sacra
misteria venerari  vt
redempcionis tue fructum 
in nobis iugiter senci
amus

Sub tuum presidium con
fugimus sancta dei genitrix 
nostras deprecaciones  ne despici
as in necessitatibus  et

v

A periculis cunctis  libera
nos virgo benedicta versus
Ora pro nobis mater miseri
cordie ad dominum vt dyigni
efficiamur promissionibus
christj oracio

INterueniat pro nobis
quesumus domine iesu christe 
apud tuam clemenciam 
nunc et in hora mortis nostre 
gloriosa virgo maria  mater
tua dulcissima  Cuius
sacratissimam animam 
in hora venerande passio
nis tue  gladius doloris
pertransiuit  pro te christo
domino nostro  Qui cum patre
et spiritusancto viuis et
regnas deus in secula seculorum
Amen

r

JEyel dicheseeghes zenth
leelek  w thelyedh be a te
hyveidnek zyveketh  ees a the
szerelmednek tyzeeth  gheriez
ied megh ew bennek  ky mynden
nyelweknek kylembvoltha
myatth  nepeketh  hithnek
eghghesseghere  Gewytheel 
Vers
Bochassad a the Leelkedeth
ees theremthethnek

Ees megh wyoytod a feeldnek
zyneeth Imadsagh
Isten ky a hyveknek zyveketh
a zenthleleknek velagossa
gawal thaneytad  Aggyad 
Mynekenk  Azon zenth lelek
be  igazat eerthenewnk 
Ees myndenkoron  az ew
zenthseghes vigazthalasarol
Erewlnevnk 

v

TEghedeth vallonk teghe
deth ymadonk theghedeth
dicherewnk My remense
ghenk My iduesseghenk My
tyzthesseghenk O diche
seghes zenth haromsagh
Vers
Algywk atyath ees fywth
zenthlelekkel egetewmbe

dicheerywk es fel magaz
tasswk ewtheth erekke
ymadsagh
Myndenhatho erek isten
 ky atthad nekeenk te
zolghaidnak ez byzon
hythnek wallasaban
Erek zenthharomsagnak
dichesegheeth megh esmer
newnk Ees felseghednek
hathalmassagaba eggesseghet

r

ymadnonk  Keerewnk 
hogh ezen hithnek bator
sagawal  Mynden haboro
saghthwl koronkeed megh
olthalmazthassonk
Az othary zentseegreewl
O Zenthseghes lakodalm
kybe christus eethetyk
Megh emlekezthetyk
ew halalanak emlekezethy
Leleek be thelyk malaztal
ees az ievende dichesegnek
nekeenk zalaga adatyk
Vers
Ethethee ewketh az gabo
nanak lyzthlangyabool

Ees az kewbewl mezzel
elegheythe ewketh
v
Isten ky nekewnk ez cho
dalathws zenthseghnek
alatta te halalodnak
emlekezetyth hagyad
Kerenk aggyad a the
testhednek ees veerednek
zenthsegheeth azonkeppen
tiztelnewnk hogh az the
meghwaltasodnak
gymelcheeth koronkeed
mybennenk esmerywk
Azzonyonk mariarol
Az the seghedelmed ala
folyamonk istennek zenth
zyleye Az my kenyerghe
senketh ne vtalyad megh
zywkseghynkbe es
Mynden vezedelmtheel
Mynketh megh oltalmazy
Aldoth zyz maria Vers

r

Imagh eretthewnk eer
galmassagnak annya
wr istenhewz
hogh meltook legewnk
christusnak ygheretynek
ymagdsagb
KEwzbe iaryon myerthewnk
kerewnk vronk christus
ihesus The kegelmesseghed
neel Masthan ees hala
lonknak ydeyeen az diche
seghees zyz maria a the
edesseghes anyad kynek
ew zenthseghes lelket az
the tyzthelende halalod
nak ydeyeen banathnak
thewre althal yaraa
The eretthedh my vronk
kristus ihesuseerth

v

MAgnificat amma mea
dominum Et exultauit
spiritus meus in  deo salu
tari meo Quia respexit
humilitatem ancille sue
ecce enim ex hoc beatam me
dicent omnes generaciones
Quia fecit michi magna
qui potens est et sanctum
nomen eius Et misericor
dia eius a progenie in
progenies  timentibus
eum Fecit potenciam in
brachio suo dispersit super
bos mente cordis sui De
posuit potentes de sede et
exaltauit humiles Esu
rientes impleuit bonis
et diuites dimisit inanes

r

suscepit israel puerum
suum Recordatus mi
sericordie sue sicut lo
cutus est ad patres no
stros Abraham et semini
eius in secula GLoria

v

oh zyz marianak
egyetlen egy fya
zep yesus vigastald
a meg az meg zo

r

Aue Maria gracia
plena dominus tecum
Benedicta tu in
Mulieribus et benedictus
fructus ventris tui ihe
sus christus Amen

pPater noster qui es in
celis sanctificetur
nomen tuum Adue
niat regnum tuum 
fiat voluntas tua Sicut
in celo et in  terra panem
nostrum cottidianum da nobis
hodie et dimitte nobis debi
ta nostra Sicut et nos
dimittimus debitoribus
nostris et ne nos inducas
in temptacionem sed libera
nos A malo Amen

v

Aue Regina celorum
mater regis angelorum
o maria flos virgi
num velut rosa uel lilium
Funde preces ad filium pro
salute fidelium Amen

SAlue regina miseri
cordie vita dulcedo
et spes nostra salue
Ad te clamamus exules fily
eue Ad te suspiramus ge
mentes et flentes in hac
Lacrimarum valle Eya
ergo aduocata nostra illos
tuos misericordes oculos
ad nos conuerte Et iesum
benedictum fructum ven
tris tui nobis post hoc exi
lium ostende O clemens

r

O pia O dulcis Maria
cCredo in deum pa
trem omnipotentem
creatorem celi et
terre Et in Iesum cristum
filium eius vnicum do
minum nostrum Qui
conceptus de spiritusancto
Natus ex maria virgine
passus sub poncio pilato
Crucifixus mortuus et
sepultus descendit ad in
ferna tercia die resurrexit
a mortuis ascendit ad ce
los sedet ad dexteram dei
patris omnipotentis Inde
venturus est iudicare vi
uos et mortuos Credo in
spiritumsanctum Sanctam

v

Ecclesiam Katholicam Sancto
rum communionem Remissio
nem peccatorum Carnis
resurreccionem et vitam
eternam Amen

cCriste qui lux es et
dies noctis tene
bras detegis lucis
que lumen crederis lumen
beatum predicans
pPRecamur sancte domine
deffende nos in hac nocte
sit nobis inte requies quie
tam noctem tribue
nNe grauis somnus irruat
nec hostis nos surripiat nec
caro illi consenciens nos

r

tibi reos statuat
OOculi sompnum capiant
cor ad te semper vigilet
dextera tua protegat fa
mulos qui te diligunt
dDeffensor noster aspice
insidiantes reprime gu
berna tuos famulos
quos sanguine mercatus es
mMemento nostri domine
in graui isto corpore qui
es deffensor anime adesto
nobis domme dDeo patri
sit gloria eiusque soli filio
cum spiritu paraclito
et nunc et in perpetuum
Amen

v
mMIserere mei deus
secundum magnam
misericordiam tuam
eEt secundum multitudinem mise
racionum tuarum dele
iniquitatem meam aAm
plius laua me domine
ab iniquitate mea et a
peccato meo munda me
qQuoniam iniquitatem
meam ego cognosco et
peccatum meum contra
me est semper tTibi soli
peccaui et malum coram
te fecj vt iustificeris in
sermonibus tms et vincas
cum iudicaris eEcce enim
in iniquitatibus conceptus

r

sum et in peecatis concepit
me mater mea eEcce enim
veritatem dilexistj incerta
et occulta sapiencie tue
manifestastj michi aAsper
ges me domine isopo et
mundabor lauabis me
et super niuem dealbabor
aAuditui meo dabis gau
dium et leticiam et exul
tabunt ossa humiliata
aAuerte faciem tuam a
peccatis meis et omnes iniqui
tates meas dele cCor mun
dum crea in me deus et
spiritum rectum innoua
in visceribus meis nNe
proicias me domine deus

v

a facie tua et spiritum
sanctum tuum ne aufe
ras a me rRedde michi
leticiam salutaris tui
et spiritu principali con
firma me dDocebo iniquos
vias tuas et inpy ad te
conuertentur lLibera me
de sanguinibus deus deus
salutis mee et exultabit
lingua mea iusticiam
tuam dDomine labia mea
apperies et os meum
annunciabit laudem
tuam qQuoniam si
voluisses sacrificium
dedissem vtique holocau

r

stis non delectaberis
sSAcrificium deo spiritus
contribulatus cor con
tritum et humiliatum
deus non despicies bBe
nigne fac domine in bona
voluntate tua syon
vt edificentur murj
iherusalem tTunc ac
ceptabis sacrificium
iusticie oblaciones et ho
locausta tunc inpo
nent super altare tuum
vitulos gGLoria patri
et filio et spirituisancto
sSicut erat in principio
et nunc et semper et in

v

Te deum laudamus
te dominum confitemur
Te eternum patrem omnis
terra veneratur Tibi omnes
angeli tibi celi et vniuer
se potestates Tibi cheru
bin et Seraphin incessabi
li voce proclamant S
anctus Sanetus Sanctus
dominus deus sabbaoth
Pleni sunt celi et terra
maiestatis glorie tue
Te gloriosus apostolorum
chorus Te prophetarum
Laudabilis numerus
Te per orbem terrarum
sancta confitetur ecclesia
Patrem inmense ma

r

iestatis UEnerandum
tuum verum et vnicum
filium SAnctum quoque
paraclitum spiritum Tu
rex glorie tu patris sem
piternus es filius Tu
ad liberandum suscep
turus hominem non horru
isti virginis vterum
Tu deuicto mortis accu
leo apperuisti credenti
bus regna celorum
Tu ad dexteram dei se
des in gloria patris Iu
dex crederis esse venturus
Te ergo f quesumus famu
lis tuis subueni quos
precioso sanguine tuo

v
Redemisti eEterna fac
cum sanctis tuis in gloria
numerari sSaluum fac
populum tuum domine
et benedic hereditatj
tue eEt rege eos et ex
tolle illos vsque in eternum
pPer singulos dies bene
dicimus te eEt lauda
mus nomen tuum in
seculum et in seculum
seculi dDignare domine
dic isto sine peccato nos
custodire mMiserere nostri
domine miserere nostri
fFiat misericordia tua
domine super nos quem
admodum sperauimus

r

in te In te domine spera
ui non confundar in eternum

Aue regina celorum
aue domina ange
lorum Salue ra
dix sancta ex qua mon
do lux est orta Gaude
speciosa gloriosa super
omnes speciosa Vale valde
decora et pro nobis semper
christum exora Amen

cCOnfiteor deo et be
ate marie virgini
et beato dominico
et omnibus sanctis et tibi
pater quia peccaui nimis
cogitacione locucione opere

v

et ommissione Mea culpa
precorte ora pro me

mMisereatur tui omnipo
tens deus et dimittat
tibi omnia peccata tua
Liberet te ab omni malo
Saluet et confirmet te
in omni opere bono et per
ducat ad vitam eternam

pro se
cCOnfiteor deo et
beate marie vir
gini et beato do
minico et omnibus sanctis
Quia peccaui nimis cogi
tacione locucione opere et

r

ommissione mea culpa
precor beatam Mariam
virginem beatum dominicum
et omnes sanctos orare
pro me peccatrice
Absolucio pro se
mMIsereatur mei omnipotens
deus et dimittat mi
chi omnia peccata
mea Liberet me ab omni
malo Saluet et confirmet
in omni opere bono et per
ducat ad vitam eternam
Amen
Absolucio pro pluribus
mMIsereatur vestri omni
potens deus et
dimittat vobis omnia
peccata vestra Liberet vos

v

Ab omni malo saluet et con
firmet in omni opere bono
et perducat ad vitam eter
nam Amen Ad matutinas
pPAtris sapiencia
veritas diuina 
christus homo
captus est  hora ma
tutina  A suis disci
pulis notis derelictus 
iudeis est venditus tra
ditus et afflictus  versus
proprio filio suo non peper

omnibus tradidit illum oracio
REspice quesumus
domine sancte pater

r

omnipotens eterne deus super
hanc familiam tuam
pro qua dominus noster
iesus christus filius tuus
non dubitauit manibus
tradj nocentum et cru
cis subire tormentum
Qui tecum viuit et
regnat in vnitate spiritus
sancti deus in secula seculorum
Amen Ad primam

HOra prima ductus
est iesus ad pilatum
falsis testimonys mul
tum accusatum In

v
collo percuciunt mani
bus ligatum  conspu
entes faciem ut est
prophetatum
Ad Terciam
cCRucifige clami
tant hora ter
ciarum illusus indu
itur veste purpurarum
Caput eius cingitur
corona spinarum  fert
crucem in humeris
ad locum penarum
Hora sexta domi
nus cruci concla
uatus  pre tormentis
Ad Sextam

r

siciens felle saturatus 
pendens cum latroni
bus cum eis deputatus 
Sinister eum reprobat
Latro sceleratus Ad Nonam
HOra nona dominus
iesus expirauit
hely clamans animam
patri commendauit
Tunc terra contremuit
et sol obscurauit

Ad vesperas
DE cruce deponitur
hora vespertina
fortitudo latuit in mente

v

Diuina Talem mortem
subyt vite medicina
Hew corona glorie
iacet hic Supina 
Ad completorium
HOra completo
ry datur sepul
ture conditor aroma
te complentur scri
pture

Has horas ca
nonicas cum

r

deuocione Tibi christe reco
lo pia racione vt sicut
tu passus es penas
in agone sic laborem
consumans consors
sim corone Credo

CRedo in vnum
deum Facto
rem celi et
terre Patrem omni
potentem Factorem
celi et terre visibi
lium omnium et invisi
bilium Et in vnum

v

dominum nostrum iesum
christum filium dei vni
genitum  et ex patre
natum ante omnia
secula  deum de deo 
lumen de lumine  deum
verum de deo vero 
genitum  non factum 
consubstancialem 
patri  per quem omnia
facta sunt  qui pro
pter nos homines 
et propter nostram sa
lutem  descendit de

r

celis  Et incarnatus
est de spiritusancto 
ex maria virgine  Et
homo factus est  Cru
cifixus eciam pro nobis
sub poncio pilato pas
sus et sepultus est 
Et resurrexit tercia
die secundum scripturas 
et ascendit in celum
Sedet ad dexteram
patris  et iterum ven
turus est cum gloria
iudicare viuos et mor

v

tuos Cuius regni non
erit finis Et in spiritum
sanctum dominum et viui
ficantem qui ex patre
filioque procedit qui cum
patre et filio simul
adoratur et conglori
ficatur qui locutus
est per prophetas et
vnam sanctam katho
licam et apostolicam ec
clesiam  Confiteor vnum
baptisma in remissionem
peccatorum  et expecto

r

resurreccionem mortuorum
et vitam venturi seculi
Amen
Et in terra pax hominibus
bone voluntatis Lau
damus te benedicimus
te adoramus te Glorificamus
te Gracias agimus tibi propter
magnam gloriam tuam domine
deus rex celestis deus pater
omnipotens domine fili vnigenite
iesu christe altissime domine
deus agnus dei Filius patris
qQui tollis peccata mondi
Miserere nobis Qui tollis

v

peccata mondi suscipe
deprecacionem nostram Qui
sedes ad dexteram patris
Miserere nobis Quoniam
tu solus sanctus Tu solus
dominus Tu solus altissimus
iesu christe cum sancto
spiritu in gloria dei patris
Amen

BEnedictus dominus
deus israel quia
visitauit et fecit re
dempcionem plebis sue
et erexit cornu salu

r

tis nobis in domo
dauid pueri sui sicut
locutus est per os
sanctorum que a
seculo sunt prophe
tarum eius salutem
ex inimicis nostris et
de manu omnium qui
oderunt nos ad fa
ciendam misericordi
am cum patribus nostris
et memorarj testamentj
sui sancti iusiurandum
quod iurauit ad abra

v
ham patrem nostrum
daturum se nobis vt
sine timore de manu
inimicorum nostrorum
Liberati seruiamus illi
in sanctitate et iusti
cia coram ipso omnibus
diebus nostris et tu pu
er propheta altissimi
vocaberis preibis enim
ante faciem domini
parare vias eius ad
dandam scienciam
salutis plebi eius

r

in remissionem peccatorum
eorum per viscera
misericordie dei nostri
in quibus visitauit
nos oriens exalto iL
luminare hys qui in
tenebris et vmbra
mortis sedent ad diri
gendos pedes nostros in
viam pacis GLoria

v

URnak neweebe
kezdetyk a bodog
zyz anyanak
siralmarol valo emekezet
Kyrewl emlekeznewnk
gondolnonk ees szolnonk
kell hog zywenkbe ees
lelkenkbe nag edesseghes
ayoytatossagot ees isteny
malarztnak velagossagat
nyerhessywk Mert ha
az octalan allatok megh
syratak ew vroknak
halalat Myt mongyonk
az keserues anyarol ees
mynd vtanna valo zent

r

azzonyokrol Mykeppen
sirattak legen megh
eez velagnak vranak
kennyath ees halalath
kyreel Kyreel vg mondh
zenth Bernardinus atyank
ees zenth Anselmus doctor
ig irnak mondwan
KEgesseggel hyzywk
hog mykoron halla
az vas verewknek chen
gheseth kywel a vas zeghe
keth vereek ew zenth fya
nak kezeibe ees labaiba
az ew gengheseghes zywet
Symeonnak meg yghert
elos thewre altal hataa

v

Ees nem szenvedhethee
de wgh mykeppen holth
eleuen a feeldre magaath
levethe de Mynek vtanna
a fezeitewk a kenzofanak
alola el thawozthak
volna eez keserues anya
feel emeltheteek a feedrel
az ew hugaitol ees fel
emele zemeit latha ha
rom kenzofath feel iga
zoytwan ees kewzebbe
latha az ew zenth fiat
fygven ees az sidoktwl
myndenesteel meg vtal
van ees halalra valtoz

r

van Ees hogh lata az
verrel ky folyo neely
sebeketh Jarwla ees
kwlchola az ew zenth
kezeith monda Jay enne
kem elyen neemyw latas
rol Myre zyltem volt
een fiat kyt ekkeppen
latok meg zaggatwan
lenny Ees tereite ma
gath az azzonyallatok
hoz monda
O Mynd tyw fyw zilt
azzonyallatok yma
gyatok az theremthe
istenth hogh a tyw

v

fyatokerth elyen keserw
segheth ne zenveggetewk
ees fogdossa vala palastya
val az ala hwllo zent
seghes veerth Nem akar
van hogh a feedeth illet
neye ees annera hogh
nem kevesebbe vala megh
veresywlven Mynth a
kerezthfan az ew zenth
fya azerth syrwala az
anya az ew zenthfya
val egethembe Az anya
merth ew fyat nem
seghety vala az fyw
merth attya ewteth el
hattavala Otth sirnak

r

vala az bekesegnek an
gyaly Mynth isaias
mongya  de termezeth
nek ellene kyrewl zent
bernald doctor ygh mond
Ky volna valyon az be
kesegnek angyala ky
termezeth ellen nem
sirna holoth az istennek
fya termezeth ellen kent
zenved  Oth siraaz nap
setetseegghel az hold
verrel ees siruala mynd
az feeld Meny Siruala
magdalumbeli maria
mynd ew baratywal

v

Dee mynd ezeknek fewlewt
te sirvala az keserues
ziz anya Kynek keseryw
segheth megh ielenty
Isaias mondwan
keserywsegh fogottmeg
enghemeth mykeppen
zywle azzonyallatnak
keserywseghe Merth
mykeppen nem twggya
az zywlew azz zylew
azzonyallath Myth
tegen a nagh keseryw
segherth kezeeth ydesto
va hannya wety

r

Kereswen maganak
hyedelmeth Ezenkeppen
tezenvala ez bodogh ziz
annya Merth nyha
vetyvala magath az
atya istenhez Nyha
az ew zenth fyahoz
Nyha az kereztfahoz
Nyha ahalalhoz
Nyha kedegh az azzo
nyallatokhoz Merth
oly ighen nagh vala
az ew keserwseghe
Kyrewl wgh mondh
vbertinos doctor hogh
annera gondolhattya

v

Embernek elmeye Menere
egh kys hangyanak nyo
ma eez fewldnek zelesseghen
lAtwan azerth ez keser
ues anya hog az ew zenth
fya Mendenesteel fogwa
eel fogyatkozott volna
Keezde Leany kenyerghest
a myndenhatho atyahoz
tennye mondwan Een
mennyei zenth atyam ees
vram te valazthaal enghe
meth ielews zolgalo lea
nyodda een hozyam an
gyalth kylduen Azeert
Mire hacz el enghemeth
imma ees een zykseghem

r

nek ydeien Myre seghedel
meth nekewm nem teezz
Te hozyad vram kealtok
telyes elmemmel ees telyes
zywemmel te hozyad fo
hazkodom kerlek veddel
az anyath afyawal Ne
zenvegged vram meg halny
a fyat annya nekywl
Hogh kyknek eegh wolth
myndenkoron eez velagba
elethok Ezzenkeppen legon
halalokees monnofeelnek
eggh Es Lathwan hog az myn
dehatho atyatwl megh
nem halgattatneek perelte
magat az ew zenftfyahoz

v

Mondwan oh ennekem
Zerethew fyam hol nekem
z erem kyt hyrdethe Gabriel mondvan
Iduezleegh malazthal telyes
Ez vigasaagh telyessegghel
eel thawozott een thewlem
Merth nem malazthal
de keserywseggel telyes
een lelkem Neziwala az
ew thewiskelth zentseghes
feyeth ees syrtaba ezt
mongyawala
Erewk isten mykeppen
vagyon eez hogh az myn
denzentheknek zenthseghes
feye Ky mennybe draga
latos koronawal koronaz

r

thatyk Eez feelden thevissel
altal veruen coronaztatyk
O ty kemenseghes thewis
sek Nem arra valatok the
remtwen hogh a ty vra
toknak feyeeth althaal
vernethek Myre hogh
a tyw kemensegtheketh
el nem haggyatok ty
teremteteknek felelmeyerth
Nem lattyatokee hogh a
nap hold ees a feeld a ty
kegetlen kenzastokat nem
zenwedhetyk ees a kew
szyklak kyk termezet zerent
nalatoknal kemenbek Ew
keserew kennyan kenyerywl
ven meegh hasadoznak

v

Es neziuala az ew zenth
orczayath ees ew zyvenek
Keserewsegheuel ezt mongya
vala Oh en zerethew fiam
Een theghedeth ez velagra
adalak mynden emberfyai
nak felette zepseghesben
Masth kedeegh laton the
zenth orchadat ky vala
zeep pyrosszynnel megh
ekesywlven  halalos sar
gaval me hervadotnak
lennye ees ky vala myn
denneel zebb Imma
latom myndenekneel eek
telembnek lennie ees az
Zenthseghes zaad ky enne
kem adott sok apolga

r

thasokath ees bekelkede
sewketh vigaztalasth ees
thanosagoth Jmmar
latom hogh enghometh
vigaztalnya ees nekom
zolnya meg fogyatkozoth
Ees ime a zenthseghes
kezeek kyk feeldeth men
nyeth byryaak Latom
hogh a vas zeghekkel
altal veruen tarthatnak
Ees yme az zentseghes
zyw kybe az istennek
mynden bewlcheseghe
nek ees tudomanyanak
Kenche vagyon eel reit
ven Jmmar egebeth
nem twd hanem chak
halalnak keserywsegheet

v

Ees ymee a zenthseghes labak
kyknek a theengher raita
iarwan hatath vethe Jmmar
latom hogh ezeketh ees az
kemeen vas zeghek byryak
Valyon mykeppen zenved
heth anyay zyw enne
sebekeeth  ew  fian latnia
hogh ew zywe meg nem
hasad  Ees ennek vtanna
tereite magat a kerezt fahoz
ees ew zyvenek keserew
seghewel zoluala ekkep
pen mondwan O kemeen
seghes kereztfa ky letteel
ez napon een fiamnak
annya Myre vewted
el een thewlem ewteth
Een ewteth ewlelhghe

r

themvala een karaym
mal te ketheegh zorei
tottad hozyad ewteth
az kemeen vas zeghek
kel een ewteth takar
ghatham Laagh ruhaban
te kedeeglen eeltheztetted
ennen verenek rwhaia
ba een ewteth eeltettem
een emlemnek theiewel
Te kedeeglen ytattad ewtet
eczettel ees epewel O
kemenseghes kereztfa
Iudas bynesnek valla ma
gath mondwan  Vetkezem
el arwluan eez artatlan
veerth  the kedeegh ez
veerrel zenveded magadat
megh veresseiteny 

v

O Kemenseghes kereztfa
myt tetteel byzon naghra
Batorkottal Wr christoth
te read eel thereitween ky
myndeneketh teremtett Ennek vtan
na theereite magat esmegh
az ew zent fyahoz monda
neky nagh kenyerywle
tes zywel Jmmar latom
zerethew fyam hogh halal
nak vtolso oraian ideieen
vertengheez Mongyad
megh nekem kynek ha
gyod te anyadath Nemde
iol tudodee hogh een ez
napon mynden remenseg
thewl ees vigasagtol megh
foztaton Mongyad
megh azeerth zerethew

r

fyam mytth tegyen
ymmar a te anyad Nekem
sem atyam sem anyam
ees oly mely senky nyn
chen ky ennettowa een
gondomath vyselye ees
ennek fewlewtthe iol latod
hogh e neepthewl megh
vagyok mewetwen ees
vtalwan Azeerth imma
ergalmazofyam mongyad
akar chak azth  hogh hal
yak meegh the veleed Mert
nekem nalad nekywl el
nem halaal  Ees the veled
megh halnom eleeth
O zerethew fyam myth
myt halgacz myre nekem
nem zolaz Nemde iol tudodee

v

hogh een theghed een zywem
nek allatta hordoztalaak
ees nagh zeghenseegbe
neweltheleek zorgalmatos
saggal ewriztelek Nag
edesden zolgaltalak ees
zywem zereenth zeretteleek
Imma kedeegh a keserewsegh
een erewmet el vevtte ees
labamon ymar allanom
nem hagh Merth Sime
onnak elews thewre immar
een zywemeth megh hataa
Ees ezevketh mondwan az
feewldre magath Le bochata
Ees kychynded nywgodalm
nak vtanna Esmegh eegh
kychynded erewth velleite
Ees latwan hogh ew fiatol

r
megh nem halgattatneyek
hertelenkedeek nagh kese
rew Kenyw hullatassal a
halalhoz monda O the
zemeremtelen halaal Nam
the mynd eez napeegh oria
sokath ees nagh erews vite
zeketh megh gewzteel
Ees imma kelle theghed
megh gewzny eegh erew
thelen leannakee Sok zy
veketh the megh therteel
Zegyed megh imma az een
zywemeth ees ky thelyes
nagh keserewsegghel Azerth
ezenkeppen siruan ees kenye
regween ees lathvan hogh
a halaltol megh nem
vigalztaltatneyeek Tereite
Magath esmegh zentfyahoz
Monda

v
Jmmar een Zerethew fyam
een bezedemnek veeghe va
gyon hogh sem en teneked
nem zolhatok sem ennekem
te nem felelheecz O edesse
ghes anya swalyon myt
zolhatwala az the edesseghes
fyad ky imma chak aleegh
vezen vala lelegzetethees
Mykoron kedeegh ez keges christus
hallotta volna Ew annyat
siruan ees neeky kenyeregh
wen ees ianost mellette al
wan Ioolleheth telyessegghel
nem lathathvala de maga
ew zemeith kyk a verrel ees
a sirassal megh homalyoswl
tak vala megh nyta ees
vyonnan ew edes annyawal
syra annera hogh megh

r
ewthewze ew zenth orcza
yath es a kenywrywletes
kenyw hullatasal kerrnywl
thekenthwen monda Azzo
nyallath yme neked fyw
Janus yme neked anya Eezt
akara mondany Mynt Janus
doctor magyarazya Een edesse
ghes annyam  ez ianosth kyt
een neked aianleek peeldazya
mynd ez velagbeli embereketh
Merth ezewk kykeerth een im
ma megh halok Ezewk mynd
te fyayd ees micort az een men
nyei atyam ew igassagazerent
a Bywnesewk ellen hertelen
kedendyk akarwan ewketh
el veztheny Te wgh mykep
pen keges annyok Annyay

v
Ewlelettel hozyad zorehad ees
atyam haragyanak ellene fiay
derth magadath vessegd hogh
eez een halalomnak eerdeme
ew bennek heaba ne legyen
Mykoron kedeegh hallotta vol
na e keserwes anya Ew fyath
zolnya ees ianosth neky aian
lanya monda zywenek kese
rewseghewel Iai ennekem
zerethew fyam mynemo
valtsagoth teez ez napon
Merth yme adateek nekem
zolga az wreerth  thaneit

fya az istenfyaeert Eembewr
az isteneerth Iai ennekem
zerethew fyam Merth sonha
nem akartalak een theghedet
egeeb fyon eel waltany

r
Ees egeeb anyath een nalam
nal neked adny Iai enne
kem merth ymmar arwa
va leezewk een anyamtol
ezwegge lewzeewk een ie
gesemteel megh puztulok
een magzatomtol ees myn
denektewl megh foztatom
O en zerethew fyam Myth
tegek ees howa legek kyhez
fogyam feyemeth edesseghes
fyam ky thezen ennekem
ynnettowa seghedelmeeth
ees ky ad tanachoth ees tha
nosagoth Ees Mynd ezek
nek vtanna thereite ma
gath az azzonyallatokhoz
ees monda O ty tyztelendew
azzonyok vegeethewk ezew
tekbe ha ez az en fyam

v
Ky fywggh mykeppen a tolvai
azakaztofan Az een fyam diche
seegnek kyralya Myre hogh
ymma embereknek taknyaval
ees nyalawal vagyon meegh
fewrthezveen ees a thewiskel
koronazwan Az een fyam an
gyaloknak zepseghe erewk
velagossagnak fenesseghe
ees zeplewtelen tykewr Myre
hogh imma megh eektelenywlt
mykeppen poklos Az een fyam
mynden tyztasagnak thekelle
thesseghe ees sonha ew zaiaba
artandosagh nemleletetth
Myre vagyon eez hogh imma
wgh mynth ighen ghenyeth
lator feel akaztatotth ees
Mynd ez elyeten kerdeesekre az
azzonyallatok semmyt nem

r
felelhetenek vala merth
keserewsegghel telyesewk
valanak Azeerth iool ezenk
be vegywk mene nagh ke
serewsegghel vala telyees
az angyaloknak azzonya
Ees az dichewsegnek kyralya
ky fygghvala a magas akaz
thofan Merth nem chak ew
teth nehezeitj vala az ew
kennyanak getrelme de meegh
az ew zyleienek ees keserew
seghe eregheitj vala ew ken
nyat  Azerth afywnak keen
nyawala az annyanak kese
rywseghe Ees az anyanak ke
serywseghe vala az a fyw
nak kennya Mynd addeegh
myghnem ew lelkeeth ky
bochatha

v
ees ez keserues anyaba ma
rada megh Mynd az Fivnak
mynd az ewnnen maganak
keserewseghe Mynd addeegh
Mygnem dicheseegghel feel
tamadwan zemewel lata
ewteth 

MErt mynek vtanna Ioseff ees
Nicodemus eez zenth testot
A kerzfarol ala veueek a teer
helyen le theweek ees keserues
anya leghottan hertelenkedeek
ees ew zenth fyanak thestere
le eseek ees ewtet megh ewlel
ween nagh keserewsegos sirassal
monda O en ezerethe zywem
lelkem mely dicheseggel zyle
teel ees mely keserwen megh
megh ewleteel O en zerethe
fyam een theghedeth adalak

r

eez velagnak nagh vigasaggal
Ees nekewm adamegh ez vy
lagh nagh keserew zomoru
saggal O edessegeos zwywlettem
een theghedeth adalak ez velag
nak nagh ekessegben ees ne
kem adamegh ez velaagh tested
ben myndenestewl megh sebe
sewlwen O Lelkemnek ees
myndez velagnak ydvesseghe
Een theghedet adalak emberek
nek elewenseegbe ees ewk
adanak teghedet megh een
nekem megh ewlween O
dichesegnek felseghes kyralya
te zyletesednek ideien az ewnek
sethetseghe nap velagra val
tozeek ees ma te halalodnak
ideien a nap velagh setheeth
segre fordula O een feyemnek
edkesseghes coronaya ees an
gyaloknak kyralya

v

Kyk te zyletesednek ideieen men
nyei vigasagoth enekelnek vala
ees fewldre embereknek nagh
eremeth hirdetnek vala meegh
erzewk ees te halalodat kesereg
segghel megh syrataak Ees
mynd ezenkezben apolgattya
vala evw zenth fianak testeen
valo zenth sebeketh Neha
a thewiskel altal verth zenth
feyeeth kybewl zedeghety
vala a bele tewtt thewiskewt
Ees ezenkeppen apolgattya
vala az az ew keet kezeyn
ees oldalan valo zenth sebeketh
ew zyvenek nagh keserewseghe
vel Annera hogh mynd az
kernywl allok latwan e keser
ues anyanak ew nagh kese
rewsegheth  thezneknek vala
oly nagh keserewseghes sirasth

r

hogh sem a zenth azzonyok
sem Janus ewangelista sem
a keeth ween lambor Ioseph
ees Nicodemus egmasnak nem
zolhatnak vala De maga
myerth ianus vala a keser
wes anyanak gond viseleye
Zemeth zaiath megh tewrlee
Azzonyonknak eleibe alla ees monda
ees Azzonyom thagohad
megh a sirast ees haggyad
eel themetnewnk vronknak
zenth thesteeth Merth a nap
esethre kewzelgheth Leegottan
ez zora mynth tyztesseegh es
merew zyz nekyk bochata
ew fyanak zenth testeeth
kyth be thakargathanak
tyzthasaghws gyolchba
zywewknek nagh kenyere
lethews sirasawal

v

Ees Keezre wewen vyweek a
Koporsohoz ees otth le thewen
a keserues anya magaat rea
bochata ees orczaiat orczaia
ra tewe ees monda O een 
zerethew fyam mykeppen
hagyaad el magadat  embewrj
nemzeteert kyt elyen zeretettel
akaaral megh valtanod O een
edes fyam yme eegh mastol
el valonk  theghed el temet
nek ees een keserues anya
eez vtan howa mennyek
Vayha megh halhatneek een
Theweled  ees egetembe tewe
led el themettetnem hogh
hol the wolnal een ees the
veled lennek Ees ezeketh
mondwan anne kenw hulla
tast tewn hogh incab megh
mosa ew zenthfyanak orczaiat

r

vele Mynt neha magda
lumbeli maria mostawala
meegh ew zenth labaith
ennek vtanna megh tewrle
ees megh apolgata mynd
ew zemeeth zaiat  ees eegh keez
kenewel ew zenth feyeeth
be thakargata ees hozya be
kelkedween a koporsoba hel
hezteteek Nagh keserew siras
sal eez mykeppen lewtlegen
haggywk kgondolnya az aioi
thatws leleknek Ees miko
ron az nagh keweth akopor
so zaiara emelneieek eez
keserues annya a feeldre
magat le wethe mykeppen
holth elewen ees hogh
el themetteek wolna Monda
Ianus az zenth azzonyoknak
Vegetewk feel a keserwes anyath

v

ees teeryewnkbe a varosba
Merth az einek setheetseghe
el kewzelgheth ees feel emel
ween az feeldrewl az ew kewn
ves zemeit feel vetee menbe
ees monda O Gabriel annak
vagyon harmicz harom ezten
deie hogh ennekem eezt mondad
Iduez leegh malaztal telyes
wr vagyon te weled Jme ez
idewbe nem malaztal de myn
den keserewsegghel een zywem
lelkem telyes Ees vramtol a
halaal enghemeth meegh forzta
Ees ew thewle az kew koporso
ky rekezthe Ees a zenth azzo
nyok e keserues anyat keeth
feleel fogwan Jndulanak be
a varosba Ioseph ees Nicodemus
elewl menween Janos vtannok
azzonyonknak elewtthe

r

ees ezenkeppen Mynth egh
gyazba ewlthezetth processio
lassu lepessel mendeghelnek
a varos felee Eez keserues anya
nem feledhety el az ew zenth
fyath hathra fordula ees mon
da O Een zerethew fyam hol
hagyalak theghedeth ees nem
mondad megh ennekem hol
vagyon az erewkseegh hol
a yozagh kyth te anyadnak
hattaal  Kybewl een eletemnek
zywkseghe megh zolgaltasseek
hol a haaz ees a hely een zerethew
fyam kyben een feyemeth le
haycham Howa mennyek
edesseghes fyam naladnekywl
kyheez fogyam een arua feye
meth ees kyhez haycham
magamat yme nem tudom

v

Ezewket halwann a kychynded
sereegh theeznek vala nag ke
serewseghes sirasth Jnneth
esmegh eel yndulanak ees hog
iwtanak a kereztfa ellenebe
Itt ees e keserues anya megh
alla ees kezde neezny a kerezt
fara Kyth latwan hogh az ew
zenthfianak verewel megh
verewsewlt legottan ew teerdeth
a feeldre le haytha ees monda
Iduezleegh dragalatws zenth
kerezth ky mynd eez ideigh
embereknek vtalatws voltaal
Ees immar a megh valto testnek
ees veernek illethesewel felyebben
ekesewlteel megh  Mynth ha
nemes gengel arannyal ees
ezywstel ekesewlteel volna
megh Ees mykeppen az ew
zenth fyath ez velagra zyletween

r

Myndennek elewtte ymada
azon keppen az zenth kerezth
fath myndennek elewtthe
tyztelee ees ymadaa ees Jnneth
feel kelween menenek a varos
felee Ees e keserues anya gya
korta hatra fordulwala ees
kenywes zemmel az kereztfaat
nezy vala ees hogh iutanak
a varosnak kapwiara eez keges
anya ott ees megh alla ees ze
meit a feeldre fywgghezthe
Kezde gondolkodnya Kyth ioseph
lathwan ees rola megh eerthe
kezween  monda  Tyztelendew
azzonyon Ne gondoly semmyt
Mennyewnk be az een halzam
te haazad ees semmibe the
neked mygh eez velagba elewk
megh nem fogyatkozyk ees een

v

Mynd hozyam tartozowal
ewzwe zolgallak mynth azzo
nyomath Monda Nicode
mus Atyam fya ioseph a nem
megh maraggyon Meerth
eez masthani idew  felelmes
ees a the hazad vendeegfogado
haaz ees oda sok iewe iaro
vagyon De myerth een doctor
thewrueenbe  ees az neepnek
byrayok vagyok azeerth meeg
enghemeth tyztelnek ees tewlem
felelmewk vagyon azeerth
wgh illik hogh een hozyam
hazamhoz ieien holott nagyob
tyztessegghel ees bathorsaggal
megh maradhath Azeerth
azzonyom teerbe az een halzam
te hazad ees neked semmybe

r

Megh nem fogyatkozyk
Ezeketh hogh halla Magda
lumbely maria monda
Een tyztelendew vraym neektek
az wr isten megh halalya
ty io akarattokath de enne
kewm wgh teczczyk hogh
incab illic az ew zokott zalla
sara teernye az en hazamhoz
ees mykeeppen eez koraigh een
neky zolgalo leanya voltam
ees myndenben neky zereteettel
es tyztesseeghel zolgaltam
ezemnkeppen matoolfogwa incab
erewkedem een magamat mygh
ewleek neky zolgalatra adnom
Azeerth een zerethew azzonyom
ne vtaalyad megh te zolgalo
leanyodath teer be hz haazadhoz
Merth az een haazam te haazad
ees een tyeed vagyok

v

ees valahowa ky keleendez
Myndenewtt vtannad ees veleed
lezek mynden tyztesseeghel
ees zolgalattal ees mynd
Ezewkre e keserues anya
semmyt nem felele Sem
kedeegh Iosephnek ees Nico
demusnak keresewkre de chak
Kenwes zemmel neez vala
Ianosra varuan ew akaratyat
e dologba Ianos kedeegh monda
Jstennek valaztottai keell enne
kem aty io akarattok ees mon
daastok de Ennekewm wgh
teczczyk ees alkolmasnak
lattatyk hogh menyewnk azon
helre holotth tegnap vroonk
az vachorath thewe ees vgyan
ottan varywk vronknak zenth
akaratyath Mytt towabba
akar velewnk  tennye

r

E keserues anya mynd addeegh
semmyth nem felele de Ianosnak
ez akaratyara monda Kell
ennekem zerethew fyam the io
akaratod Ees e mondwan Indula
ees a kapura hog iutanak az
ew keserewseegghel be tewlth
zywe vyonnan megh keseredeek
ees monda O Jesus een edes
fyam Ky vag seteetsegbe iarok
nak velagossaga ees mydenek
nek byzon wtha ees mynden
thewelygheeknek byzon vezee
re Mykoron een e kapunn the
vtannad ky mentheem ees be
lettem  iartam mynden thewelghees
nekywl batorsaaggal ees ziwem
nek mynden nagh vigasagawal
Myeerth kedeegh ymma elewttem
nem latlak ees velem nem vagh

v

Azeert imma budosom ees thewel
ghek Mynth a merzewbe a paztor
nekywl valo baran ky feel  a
fene farkasnak zaiatol azeert
zerethew fyam howa mennyek
nalad nekywlen kyhez fogyam
een arua feiemeth yme nem
tudom Mynd erzekeeth ees ezek
hez hasonlo ygheketh oly nagh
kenyerewletesseeghel ees ol nagh
keserewseghes syrassal mongya
vala Hog az  vczanak
keeth feleen kyk halyaak vala
Nemelyek a palotanak ablacara
Nemelyek a kapura ky aalnak
vala Ees kywel kyklatyak vala
Nem chak a kenyerywlethews
zywyw azzonyallatok de
meegh a kemeen zywyw
ferfyak ees hozyaya keepest
teeznek vala nagh keserewse

r

ghes syrast ees az aioitatos
azzonyallatok ragagyak vala
palastyokath  hozya eggesewl
nek vala ees ekkeppen nagh
seregghel ees keserew sirassal
keweteek ewteth Mynd az
vacharalo haziglan Ees be
mene a hazba keeth fele the
kenthe ees monda Janos zerethew
fyam meliyk az zeek kyn
ywle mestered az aztal melletth
eez estwe Kyth neky megh mu
tathwan nem ewle reaia de
altal eseek raita ees leen mynth
holth elewen Kyth Janos lath
van eleibe alla ees monda
een tyzteleende azzonyom yme
neked vagyok adwan fyw
vyzett  ky nem vagyok melto
hywattatnon zolgadnak

v
Keerlek tagohadmegh a keserew
segheth ees zerezyewnk valamyt
ennedvalooth hogh myndenes
theel a keserewsegbe el ne fogyat
kozyaal Ezenkeppen mynd az
aioitatos azzonyallatok vigaz
taliak vala ees keerlelyk vala
ewteth De mynd ezekbe e
keserues anya semmyt ezeebe
nem veezen vala Merth a kese
rewseghes syrasba eel bagya
doth vala Hogh be telyeek
az zenth iras kyth ieremias
propheta ygh irth mondwan
Sirwan syra mynd eeczaka
ees ew kenywe orczayan ala
folya ees nem leen ky meegh
vigaztalhassa mynd ew
rokonsaghy kewzzewl ees
ew sirtaba ygh mondwala
O Iesus ihesus kyth feewld

r

Menny ees a thengheer 
nem foghatwala azth eez
napon az kew koporso magaba
rekezthee O ihesus Jhesus Kyt
 myndehatho atya wr
isten ada ennekewm ees een
adaam eez velagnak Eez velagh
adaa a keennak a keen adaa
a halalnak Ees az ew hala
la ada mynekewnk emberek
nek erewk eletewth Amen

Edes anya bodog anya veragh
zylew zyz maria

Mykoron Lazlo kyralne
Anna Azzon ez velagbol
ky mwle Germok agyaba
Zenth Maria magdolna azzon
napya tayaba ezor otzaz
hatod eztendobe

v

Athyanak bolcheseghe isteny
Bizonsagh vethernenek ideieen
christus megh fogattateek az ew
thaneithvanytwl eyel el hagyat
tateek Sidoknak arwltateek
adatek ees kenzateek

Napnak elsew ideieen ihesus el viteteek
pylatusnak elothe hamyssan vadol
tateek Kezeeth ott megh kethezwen
nyakon veretteteek Mynth megh
prophetaltakwolth arczwl hagyap
tateek

Napnak harmad ideien fezeyteny
kealtak Megh mewetesnek vtanna
barsonyal ruhazak az ew zenth
seghes feyeeth thewyssel koro
nazak Kennyath vallan vysely
a kennak helyre

r
Naphnak hatod ideien ihesust megh
fezeyteek kennyaban megh
zomywla epewel kenzateek
keeth tolwaynak kezetthee
bynesnek iteelteteek a kegetlen
sydoktwl meegh megh karwm
lattatek

Napnak kylenced ideien keges
ihesus megh hala ew zenth
atyath keialta lelkeeth neky
ayanla Egh viteez ew zenth
zyweeth am altal ewklelee
fewld ottan megh remole nap
megh sethetole

Kereztfarol le veveek vecher
nyenek ydeieen Eroseghe
megh marada ew istenseghebe
Elyen halalth zenvede eletnek
orwossaga Oh merth am

v
hanyatta fekzyk dichosegnek ko
ronaya

Completanak ydeieen koporsoba
heliheteek cristusnak nemes
testeeth eletnek remeensegheeth
Zenth kenettel kenetyk irasok
teleenek Een zywemnek nagh
gongya christusnak halala

Ez zenth ymadsagokath aioytatossaggal christe nekod
aiandlom ees hala adaassal Merth
te nagh zerelmedbewl nagh kenth
eerthem zenvedeel Leegh nekem
vigasagon halalomnak ydeyeen

Emlekeziel kerezthien az aldot ihesusrol
artatlan halalarol nagh keen valla
sarol zenth veere hullasarol nyo
morusagarol kyt te eerted zenvede
ew nagh zerelmebew

Reghen paradichomba valaal
meltosagba istennek malaztyaba

r

nagh artatlansagba Azwtan
teremteednek eseel foksagaba
Mykor gonossagodeerth esseel
haragyaba

Teghed onnan kywethe eez
gyarlo velagba ees siralmnak
volgebe ew nagh haragyaba
te nagh bonos voltodeerth barom
hoz hasonla hogh bonod megh
esmerned ez nyomorwsagba
Az vtan menyorzagbool te read
thekeenthe latwan nagh nya
valyadath raytad konorole menybewl
eerted le zalla az zyznek mehebe
eoltozeek zerelmedeerth byzon
emberseegbe

Harmiczharom evigleen te neked
zolgala nagh nyomorusagaban
eerteed megh farrada Leen the
idwesseghednek zenthseghes peldaya
ees keseo kesero bynednek keges
megh valtoya

v
Le erek foksagodeerth ew megh
foghtateek kegetlen byneideerth
megh ostoroztateek mennyey
koronadeerth tywyssel koronaztatek
te kesero kenodeerth keserwen
kenzatheek

A kemen kereztfanak kennjyath
rea veeve ew kennyanak helyere
nagh kennal vysele a te kegetlen
bynedeerth ewteth megh fezeyteek
dragalatos zenth vereeth erteed
mynd ky otteek

Oh halando kereztyen ezeketh
megh mongyad Edesseghes ihesusnak
kennyath megh gondolyad
kesero zenth halalaat zyvedbe
forgassad hogh halalod ideyeen
zenth zyneth lathassad Finis

r
Ihesus Maria vrnak neweebe
Kezdetyk zenthsegos eletnek
moggya
MIndon iol veege ezeebe hog
embor isteny iozagnak eel
halgatasaeert esyk kesertetbe
ees ordognek torebe kyt roper
tus doctor ekkeppen bizoneit mond
wan hog meegh az angyalok
ees  elso zileink ees iozagnak
eel halgatasaeerth eseenek el
Merth nem adanak halath a
teezmeezeth zereent valo iozag
rol Kyben az wr isten ewketh
teremthe Azeert wgh illeek hog
istentol okees elhagyattassa
nak Myert istenth okees el
hagyak Azeerth kyky mynd

v
iol ezeebe veege hog akar mel º
tokeelletos embornek esete ees
vezedelme elyen zerent lezen
Tudnya miert  kichinded isteni
iozagot el hagyogatnya hew
sagocat zolnya veztegseghe
ket nem tartania gyakorta
nem gyonnya Imadsagoth
thwnyan mondania ees mynd
veeghygh iozagba meg nem
maradnya Mynd ezek ki
chindedeknek lattatnak lennye
De maga mynd ezokbelol
ordog ighen nagh bonoket
twd zereznie  Veet peldat
ez hordorol Kyt nagh abrochok
kal kethoznek egbe ees az abron
chokat appro koto vezzokkel

r
kotoztek egbe Ees ha a koto
vezzok meg feslendnek az abron
chokes eel feselnek ees ekkeppen
mynd a nagh hordo el omol
Ezenkeppen valaky e kichynded
veetkozettel nem gondol lassan
lassan ighen naghra newekedik
kysdednek lattatyk embornek
hewolkodnya ees hewsagot
zolnya Micoron ne legen kisded
vetok de ighen nag kyrol az
byzonsag ygh mond Mynden
hywolkodo igherol kyt zolnak
emborok okot adnak itelet napian
rola Zenth Ghergor doctor ees
igh mond Embornek n zaia me
newel incab meg ferteztetyk
az hewsagus zolassal anneval

v
kyssebbe halgattatyk megh
istentol az imadsagba
Kysdednek lattatyk az ymad
sagot twdwan resten monda
nia Micoron legon nem kichin
ded byn de ighen nagh
Merth eez el º thwnyaaknak feiere
ieremias atk atkoth kealt mondwan
Atkozott az ky az isteni dolgot chalaard
saggal thezy Kisdednek lattatik
az ymadsagban ees az zolosman
veeghygh nem allany ky my
koron nagh veetok legen Merth
az ew munkaianak eerdomeet
el vezty Merth doctorok ygh
tartyak hogh myndon io
myuelkodetnek az veghezetj
koronaztatyk megh

r
Ezt megh byzonyoitya az mynden
hato atyanak bolcheseghe mond
van Valaky veeghigh alya eez
iduezol Tudwan kedeegh az ag
ellenseegh hog mynden iozagh
naghk az veghezety iob  Mynden
thehetseghewel azzonn incolko
dik hog ezt vezesse el embortol
Neked kedeegh ha ezed leend
ellent tartaz neky ees nem hagyod
magad megh chalni Kisdednek
lattatik az veztegseegnek nem
tartasa Mykoron igon neheez
vetok legion Mert wg mond
zenth Bernald hogh a vezteg
seegh tartaas mynd az zerzet
nek fundamentoma ees erosse
ghe Kyt megh bizonyoyth

v
Isaias propheta mondwan
Az veztegsegbe lezen to erosseg
tok Arzeerth mynden zerzetos
ky veeztegseghot nem tarth
Megh tyltott idoknek megh
vtalasabol  eez elyen halalos
keppen veetkezyk ha lezen
gonoz zokasbol Mert az zer
zetnek fundamentomat ees
erossegheeth inchelkedyk el
tornie Azert iol ezeenkbe vegok
hog veztegsegnek tartasa
Ielossen oth iozagot hoz em
bornek Elso iozaga verzteg
seegh tartasnak eez Merth
embort istennek valo zolgalas
ra zerez kyt megh bizonyoyt
ieremias propheta mondwan

r
Io varnya veztegseeggel isten
nek iduessegheeth  Az istennek
idwesseghe az ew zenth fya
Kynek myatta eez velagh idue
zele Azert ez istennek ighe kinek
okaerth veztegsegot ees zyw
nek gondolatyat keresy ees akar
ya Mert wgh mond zenth
bernald doctor hogh a kynek
isten belol zol Nem sokat gon
dol az kowol valo zolassal
Myert istenth valya tarswl
nem gondol az embery nyayas
saggal Ez oka miert ynt myn
keth veztegsegnek tartasara
Seneca newo mestor mondvan
Jntlek teghedet keesen zolonak
lennye ees kozel lezen hozyad

v
Isten Masod iozaga veztegseeg
tartaasnak eez Mert bolcheseg
nek iege Kyt megh bizoneith
az zenth iras mondwan Az bal
gatag ha vezteegh halgatand
bolchnek aleitatyk Merth
valaky balgatag az verzteegh
nem halgathath Azeerth hogh
zerzethosok balgatagnak ne
aleitassanak ees ne mondassanak
Zent ieronimos thaneitya
ewketh mondwan Eleeb ioion
a bezeed a reezre honnem az
nyelwre Mert aky nem akar
zolnia kylemben hanemha
eleeb megh gondolya myt zool
Eez elien embor ew zaianak
kwlchat zywenek zekrenye
be tartya

r
Kyrol zenth iras bizonsagoth
teezen mondwan Balgatag
nak zywe zaiaba vagyon
Harmad iozaga veeztegseehg
tartaasnak eez merth embert
erosse theezen ellenseegnek ellene
allasba ees istennek malaztyaba
Zent pastor apat ygh taneitya
vala baratyt  mondwan
Mert mykeppen a baynak my
keppen ighen nehezenn awagh
sonha megh nem geeztetyk
hanemha gonoz bezedetth
mondand Ezenkeppen ordogtol
ighen nehezen awagh sonha
embor megh nem goztetyk
ha magaat megh oltalma
zangya gonoz zolasthwl
Taneyt erre mynket seneca

v
Newo mestor ees mondwan
Erre hayloob leegh hog oromes
ben halgas honne zooly
Mert a hewsagos zywnek
megh ielonthoie ees mynemo
embor elmeiebe  elyeetennek
mutattya zaianak chachogasa
Neged iozaga a veztegseegnek
tartasaanak ez Merth az aioi
tatossagoth emborbe meg tartya
Merth mykeppen zokott az
hordoot be zadaznya kybe az
forro bor vagyon hog a bor
erosseb legen Ezenkeppen kell
az zerzetosnek zoros veztegse
ghet tartanya hog az aioi
tatossagnak buzgosaga benne
megh tartasseek Mert ha az
ew zaia hewsagra ees sok

r
zolasra megh nyttatandyk
valamy aioitatossagh benne
leend az elveez belole Zenth
Ghergor doctor yg mond Az
sok zolo zerzetos ighen vta
latos istennek ees mynd a men
nyei vduarnak elotte Zenth
iacab apastal ees ygh mondh
ha valaky aleitya magaath
zerzetosnek ees nyelweet megh
nem ehnyeitj Ez elietennek
hewsagos zerzetosseghe Jras
torleito mestor ees wgh mond
Elso lelki iozagot aleitok lennye
a nyelwet meg ehnyeiteni
Otod iozaga a veztegseegh
tartasnak ez Mert a vezteg
seegh tarto zerzetos nagh

v
bekeseegbe lakozik kyrol ygh
mond az zenth iras Az vezteg
seegbe lezon ty bekeseegtok
de veztegseeg nekol valo kalas
torom olyan mynth az rekezt
nekol valo kerth ky elpuztulasra
vagyon vettetveen kyrol ygh
vagyon megh irwan valahol
az sowen nynchen ott el the
cozlatyk a tartoman Azeert vala
mely zerzetos veztegsegheth
nem tart ky veztegseegh tartaas
a kalastoromnak eros kewfala
Eez ilieten zerzetost ighen sok
gonossagh foglalya megh
Kyt megh bizonyt az zenthiras
mondwan Ky el zaggattya
az soweenth ezt megh marya
az zomak Azerth mynd

r
ezogbelol megh teczczyk kyk
magokhoz nemlatnak mene
vezedelmbe esnek ees mene kart
valnak ees mene iozagh az
veztegseegh tartaasbolioion
Mert wgh mondateek hogh
istennel valo zolasra zerez  ees
bolcheseegnek iege  Megh
eroseit ellenseegnek ellene
Az aioitatossagot emborbe meg
tartya Ees embort nagh beke
seegbe tarth
v
r
My Vronknak ihesus cristusnak ew
halala awagh kennya kettetol
thamadott Sidoneepnek irig
seghetol Mastol ew aruloyatol awagh
ew arwloyanak feswenseghetol
Ky megh peldazwa vagyon zenth
Moisesnek elo konveebe  Kemeen
wad megh martha Een fyamath
Iosephot hogh ez bezeedok lege
nek Syro atyanak ew fyarol
Azeert gonoz vad  sidonepnek irigh
Seghe  Meerth a sok chodaat kytt
thezen vala  Ees ielennen lazar
nak fel thamaztasaert Tahat
a neep megen vala vtanna kyert
remolteteenek irigsegre zenth Ianus
mondasa zerenth Sido Feiedelmek
ees zerzetos sidook golekezenek
thanachba ees mondnak vala
Mytt thezonk merth eez embor
sok chodath theezen ha otetth

v
ekkeppen el haggywk mynd o
benne hiznek ees el ionek az romai
ak es el veezyk mo lhelyonket ees
neponket de maga evw kozzolok
egh Cayfas nevo ky vala az
ezdendobeli feiedelm iowendot
monda mondvan
Illik neektek hog egh embor halion
megh iobb  Honnem mynd az
sok nep vezien de maga azt otole
nem mongya vala de myeert
az ezthendobeli pyspek vala io
vendot mondott vala Ees iool
mondotta vala Mert christus a
nepeert megh halando vala
Ees nem chak a neperth de mynd
embornek fyai kyk el ozlattanak
vala egbe geytheneye Zenth
Mathe mondasa zerent  hetfeen
be mene ihesus iherusalembe ees
az wton lele egh fighefath

r
levelevel de gymelchnekol  Megh
eholven megh atkoza legottan megh
aza kynek ieghe ez vala Merth
az Sidonepek leueleztek chak bezeed
del tetemenyek nekol ees iduesseg
nek gomolche nekol Azerth atkozot
megh aza  Ees iove ihesus a templom
ba Napothesteegh predicalla Ees
sok vethekodese vala az sidopap
feiedelmekkel ees az zerzetos sidokkal
Ees be mene Bethaniaba  keddon
regghel menven iherusalembe ol vala
oliuetim hegeen ees monda ew
thaneithvaninak Tuggyatok hog
keeth nap vthan hwsweeth leezen
ees embornekfya eel adatyk hog
megh fezeitesseek Maga gyakor
ta predicallotta vala megh nekyk
de ma veghezwen
Neged napon azaz zeredan nem
iove iherusalembe annak okaert
hogh ew nekyk adnaya halala

v
El arulasanak heleet Mertha be
iottvolna tahat ovele nag vete
kodeesok ees ellenkodeesok voltak
volna ees hog oresseghot nem
hagyoth volna nekyk tanach
goiteny De maga mykoron otet
megh nem lelyk vala Thahat
ozve golenek az papifeiedelm
nek pithvaraba ky mondatyk
vala kaypfasnak Ees thanachot
tartanak hogh ihesusth chalard
saggal megh tartanayak ees
megh olneiek ees azt mongyak
vala Ne eez innep napon azaz
hwsueeth napyan meerth
ne talamtan zendoles lenne
a neep kolzott Feltyk vala a
nepet meg mert ighen zeretyk
vala Ees Judast feswenseghe
ketelemneyty vala hog ihesust
el arulnaya az nepnek Tahat
Satanas hyzelkedet iudasnat
iudasnak Twdwan az Eordegh

r
Golekozveen sidopapfeiedelme
keth ees gondolny ihesusnak
halaalat Ees el meene iudas
a thanachba mondwan Myt
akartok nekom adny Een otet
neektok adom Kyk ezt halvan
yghen megh orolenek ees fo
gadanak neky penzt  Az vala
zeredan Kyt megh byzonyoit
zenth eghaz hog a napon ol
vassa Isaias profeciaiat  Jm
o iutalma wala elotte  Mykep
pen azt gondola Judas Mond
rola zenth Ianus ewangelista
hogh veragh vasarnabp elott
valo zombaton Iove ihesus beta
niaba holott lazarth fel koltotte
vala Merth megh holthvala
kyt ihesus fel thamazta ees ott
tonek vachorat Ees martha
zolgalvala Lazar eggyk vala

v
ees az evoknek Maria von eg
fonth  nardosba alkotott nemes
 kenetot  ees megh kenee ihesust
ees ihesusnak labat vele ees o
hayawal megh thorle labait
ees a haaz bee toltwala az nemes
kenethnek illatyawal Monda
eg othaneytvany kozzol iudas
ky otet el arultawala Myre
az keneth nem adatott el harum
zaz penzen ees zegheneknek
adatott volna de azt nem
mongya vala az zeghenyek
rol de maga wrw vala eerzenye
vala ees nekyk myt adnak
vala abban viseli vala Azert
ihesus monda Haddel otet Az
nemes kenethetth tarcha en
themeteesomnek napyara
Merth zeghenyek mynden
koron vannak veletok de een
nem vagyok myndenkoron

r
veletok  Zenth Maark mondasa
zereent Byzon mondom tyneek
tok valahol eez ewangeliomot
predicallangyaak  Mynd velagot
mya mondatyk ees a myth
ez tot oemlekezetyre zent Lucach
evangelista wgh mond hogh eez
byneerth menthvolna Judasba
Sathanas Ees ezenkeppen egeeb
nemobel tyzedeth el vroz vala
ees az nemes keneteth keebzette
vala haromzaz peenzen iutonak
Azerth istennek o zemelyewel
vogen igazath az harmicz
peenzrol maganak Azerth zent
Lucas mondasa zerent zola
a fefe sidoknak ees az doctorok
nak hogh mykeppen otet nekik
adnaia Ees megh zeghodeek
vefok  kerwen a kenetot meneen
el athattavolna tyzeet  ky
teezen vala harmicz penzth

v
ees keresvala oresseghot Mykeppen
adnaia nekik otet sokassagh
nekol Ez vala zeredan Mond
nemymnemo mestor istenfelol
bodog azzonnak ew kepeben
O Judas mire nem adad avagh
arulad el annyat fyawal ozve
hogh kyknek el valhatatlan
ees feselhetetlen oromok hog
az zerelm ygenlo lenne monno
kennyanak O alnak ees heyt
iudas ky nem zegenleed anya
nak eggetlen eeg fyat  ely ke
men kenra el arulny azeert
nem gondola awagh nem tyloeek
vezedelmnek fya o gonoz ees
alnok zandokarol Soot fyam
el hagwan ees egeeb apasta
lokat az sido feiedelmekhoz
mene az el arulasth kyt zerzet
vala megh telieseiteny

r
Zenth agoston bodogh azzon
kepebe wgh mond O Judas
alnok toseer O iudas gonoz
feswen keerhetteel volna ew
annyatol harmicz peenzth ees
ha ew aytonkeed iarthvolna
neked megh lelthe volna
Mynek elotte ew fyat il º zernyen
el arultadwolna
Chotortokon ioveen betaniabol
oliuetim hegerol bochata el
peterth ees Ianosth Mennyetok
el alkossatok nekonk ennonk
hogh egonk azok ottan fel
felelenek Hol akarod hogh alkos
sonk Monda onekyk Jm be
menett az varosban leltok
egh emborth ky egh korso
vizet vizeen kovessetok otet
az hazyglan a melybe me
gen ees mongyatok az haaz

v
Vranak Azt mongya nekod
mestor hol vagyon az vachoralo
haaz holotth een thaneytwa
nymmal megh eezgem az
hwsuetj barranth ees az
megh mutattya tonektok
egh nagh vachoralo heelth awagh
thereyteth ees ott alkossatok
nekonk  Eel menven azonkeppen
leleek mykeppen leleek ihesus
mondottavala nekyk ees meg
alkotaak az vachorath Vechernie
megh leven mykoron ideie vol
na Le ole ees tyzenkeeth apostoli
veele ozven Jhesus veue az kenye
reth megh zeghe ees megh alda
Adaaew taneitvanynak ees monda
Vegeetok ees megh egeetok ez
een thestom Ees veuen az kel
heth  halaat ada ees nekyk
adaa mondvan Igyatok ebbol
mynd Merth eez een verom

r
ky to erottetok ees sokakeerth
ky ontatyk Mynden bonnek bo
chanatyara de maga mondon
toneektok hogh matolfogwa
nem yzom ez vezzoknek gomol
chebe az napeeglan mygh azt
yzom veletok oz ozve een atyam
nak orzagaba ees monda nekyk
Kevanwa kevanam veletok enny
eez vachorath my elot zenvednek
awagh kenzathnam Azok vacho
ralwan bankodeek az iudason
keseroltebe monda Byzon mondom
neektok hogh eggitok enghe
meth el adando awagh el arulo
Ees bankodwan egeby ighen kez
deek mondany Mynem een vagyokee
vram Jhesus felele ees monda
ky een velem a taalba martya
ew kezeeth az akky enghem el
arwl Embernek fya el megen
Mykeeppen irwan meegh vagyon rola

v
De iaj annak ky myatt el adatyk
Byzon iobb volvolna annak hogh
ez velagra ne zyleteth volna
az embor  Felele iudas ky el
arultavala otet Nemde een
vagyokee Felele ihesus ees mondai
neky te mondod Jtt nemyne
mo alazatus doctor wgh mond
bodogazzonnak kepeben O te
vezedelmnek fya myre te
bonednek nehesseghet nem
neezed ees nem latod kenodat
bynben voltodat semmikeppen
nem zegenleed Myre nem
feeled nagh boneidnek kennyat
Mert te neked iob wolwolna 
hogh ez velagra sem zyletteel
volna Myre akarod e peenzt
el venned bynnel kyt nem
valhacz Myre hog bynben
telyesseegghel lattatol ky
teghedeth megh waltany

r
bynnekol fogattatott O
gonoz lelok mely kewees
neked ydvesseghed hog azt
ky myndennek iduezeitoie
ely ighen kewees ees nya
valyas iutalmeerth el attad
Eees  kezdeek keerdozny o
koztok ky ez tdolgot teendo
volna Ees a thaneitwanyok
kozzol egh vala ky ihesusnak
olebe feieeth le totte wala
kyth zeret vala ihesus Zolala
neky pethor ees azt monda
neky ky az kyrol mongya
Az keppen hogh le fekott vol
na zenth ianus ihesusnak
theerdeen  Monda ihesusnak
ky az ky teghedeth el arwl Monda ihesus
Az kynek martott kenyeret
adok Ok vachoralwan veve
ihesus az kenyereth ees megh

v
Martwan adaa Judas scarioth
nak Ees tuggyad hogh zenth
ianus Nem monda semmyt
petornek az el arulasrol Mert
halban ees lathwan Myko
ron christus  Weue a kenyeret
ees megh marthaa  iudas
Scariothnak ada Legottan
ew nagh banatyaba wrnak
hagyasa myatt eel alueek
wronknak melyeen Mert ha
ew megh mondotta volna
zenth pethernek ees egeeb
thaneitwanynak ok ottan
ludast megh olteek wolna
ees tagonkeed el zaggattaak
volna Ees f az falat kenyeer
vtaan be mene ludasba Sata
nas  nem elezteeb de hogh
tekelletosben getreneye ees
byrnaya otet ees az gondolth
alnoksagoth hamaraabban

r
Megh tokellenye Ees monda neky
ihesus ted hamar mytt teez Wgh
mond zenth Anselmus  Vram
ez mynd te enghedelmesseghed
vala hogh ez kegetlenth te tha
neitwanyd kozott ielontetny ees
alaaztatny nem akaraad de gyor
son siethny hattad az mytth
torekodik vala De maga ezt az
leoltek nem twggyak vala avagh
nem ertyk vala myre monda
naya nekyk Aloytaak hogh erze
nye volna iudasnak Merth mon
dotta volna neky ihesus Veedd azt
my kell az innepnapra awagh
zeghenyeknek valamit adna
Mynth elveve a falatot legottan
ky mene  Eez helion megh telie
sodeek az zenth iraas  Merth
een bekesegomnek embore ky
en kenyeremet ezy vala  Hogh
ky menth volna Monda ihesus

v
Immaar megh dichowl Embor
nek fya ees isten megh feenesol
onbenne Ees ton nekyk oly
edes bezeedot ees zola nekyk
az zeretetrol ees atyafywsag
rol kytt sonha annak elotte nem
tott vala Nemikorth taneytwa
ninak mondvan oketh  nemikorth
fyaynak Nemykoron baratynak
Ewnek nagh keso ideieiiglemn
megh ielonthven akkyt hallot
vala ozenth attyatol a Bezeed
megh veeghezween ky bezeed
edes ees hozyw vala ees istennek
halaat adanak awagh dicheretot
Menenek oliuetim hegere Tahat
monda nekyk ihesus Eezz eiel ty
mynd megh veetkoztok een bennem
Merth irwan vagyon Megh ve
rom a paztorth ees el ozolnak
a chordanak yohy de my vtan
fel kelendok Galileaba elol veezlek

r
Monda ihesus Simonpetornek 
Symon ym totoket Sathanas
megh keerth hogh meg rostalna
mykeppen gabonat Een keertem
eerted hogh megh ne fogyatkozieek
az te hyted Ees te nemykoron
megh fordulwan Bathorohadmegh
atyadfyait Felele pether monda
ees ha mynd tevelghendnek te
benned een sonha nem tevelghek
Monda neky ihesus bByzon mondom
nekod hogh ez eiel myglen tyk
keczczer zolna  haromzor enghe
met megh thaghacz Monda
neky peethor Ees ha ennekem
megh kellene halnom veled  megh
mnem tagadlak Jtt wgh mond
zenth Gherghel hogh isteny zer
zeesnek myatta tugya vala ihesus
hogh petor  eghaznak iovendo
paztora lenne ees kemen lenne 
enghedelmre Mykeppen mnemy
koron modotta vala vronknac

v
ha veetend een ellenom atyamfya
megh bochassakee oneky hetzor
Ees felele neky ihesus  hogh nem
hetzor de hetven hetzor Azeerth
hagya ihesus otet el esny hogh onnon
bonebe tanolna mykeeppen ege
beknek megh bochatna Ees iove
ihesus Cedron vize altal Getseman
newo faluba holoth vala kerth
kybe be mene o  ees taneytvany
vele ozue Tuggya vala kedeegh iudas
ky otet el arulya vala ahelth
merth gyakorta golekezykwala
o taneytvaniwal oda Eez helien
Zenth iras be thelyk mondwan
Kyk en lelkomet orizik vala
tanachot tartanak egbe Tahat
ihesus hogh hamarab o elaruloiatol
megh leltetneiek ky mene az
koz helre ees monda nekyk olie
tok le itt ees vigyazyatok myglen
oda meegek ees ymadkoziam
Veueen veele peterth ees zebedeus

r
nak keeth fyat keezde bankodnia
ees zomorw lenni ees monda
nekyk zomorw az een lelkom
mynd halalygh torietok ytt ees
vigyaziatok een velem  on maga
el tauozeek eegh haytasne folde
tolok orczaiara eseek ymadkoz
van ees mondvan Atyam ha
lehetsegos mulyeek el en rolam
ez keen Demaga Byzon nem
wgh mykeeppen een akarom
de mykeppen the Mykoron ihesus
christus wolna  vanagodasnak
keserosegheen konvnek veernek
vereeie ees zyvenek banatya ew
attyanak elotte monda Zenth
atyam artalan vagyok ees the
parancholatodnak vtaat el nem
multam  Legottam dichosegos
nagsaagnak akarattya bochata
angyalth otet eroseiteny monda
az angyal o Vronk istennek
fya the atyadnak feelole

v
Bathorogyal megh merth megh
kell lenny hogh eez keenth megh
zenvegged embori nemzetnek
iduessegheert Ees mykoron ihesus
feel kolthvolna az imadsagrol
oket mynd alwan lelee banatnak
myatta ees monda pethornek
Ekkeeppen nem vigyazhataal
egg oraiglan een velem Nemy
nemo doetor wgh mond O petor
hol magion the batorsagod awagh
enghedelmed ky ennek elotte
keuesee mesthorodet elol votted
vala  ymmar el feletted fogada
sodath Vygyaz petor  egeeb keppen
feelok hogh raitad keseertedt ne
hatalmaziek  Towabba monda
ihesus  vigyaziatok ees ymadkoz
iatok hogh keseertetbe ne essetok
Merth a lelok keezz de a testh
koor Masodzor esmegh el mene
Ees imada azon bezedet mond
van Een atyam ha lehet ez

r
Kennak el menny een tolem
hamemha zenveggem otetth
legen te akaratod Esmegh ma
sodzor el ioue ees monda az an
gyak O Mynden bonesnek idue
zeitoie Theghedet mynd vaar
nak hogh megh zabadulhathna
nak o halaloktool Az elso zoleek
Adam ees ewa Syrnak ees keal
tyak te el iouetodet hogh megh
zabadohad oket pokolnak kennya
tol Simeon ky teghedet reegtol
fogwa kewanth  Abraham dauid
ees mynd kysdedok ees nagyok
ferfyak ees azzonyallatok Zenth
ianus baptista ky teghodet megh
koroztolth Myndennek megh
ielontee te el iotodeth Mynem
hagyod oketh seteetseegbe de
atyad bochatotth theghedeth em
bori nemzetnek valtasara Ees
fogatta mynden prophetaknak

v
Mynem hazugh Ees mynd pro
phetak hazugok leeznek ha emborj
nemzet the myattad el hagyotth
leezen ees sonha megh nem zabadul
Mynt remenkednek te benned
emborj nemzetnek iduezeitoie
Ha te megh fogyatkozol mynd orok
kealtasba leeznek te keezded haz
haborutt ees megh gozied satanasth
mynem halalt feelz Myndon
zemek neeznek te segheedseghodre
ees ha te megh fogyatkozol ees Mynd
ez velagh neez theghedett ha megh
fogyatkozol Mynd fogsagban leeznek
ees Siramban Azeerth kyralyok
nak kyralya ees vralkodoknak
vra Ergalmazy myndennek alaa
vetotteknek ergalmaz te nepeidnek
Ees megh ioue ees leele oket aluuan
merth o rzomok megh nehezoltek
vala ees nem tugyakvala myt
felelienek Ees oket el hagwan
Mene ymada harmadzor azon

r
bezedot Jelonek neky menbol
angyal Bathoroytwan otet ees
el baggyada ees hozyabban ymad
kozyk vala ees lon o vereie my
keppen foldre folyo cheppenek
veer Ez helyon christus ymadkozyk
vala ees o aruloya eel kozelyt vala
Christus rettegh vala Judas vigad
vala Christus thaneitwany megh
nehezoltek vala Sido nepek
gonossagh mya megh fakultak
vala Christus syr  Judas azokkal
alsaggal meweth christus vereyte
zyk ees atyat ymadya Judas el
arulast tezen christusnak thaneyt
vany aloznak Judas kotelet zerez
hogh ehristust megh kotozieek ebbe
vala o halanak felelme hogh
magaat byzon embornek mutatya
vala mutatnaya Mykoron
ymadsagban az keent rola el
venny keeryvala Imadsagban
hogh enghedelmessegot aianlana
veeros vero ky bochatasa hogh

v
Iouendo mywelkodetot mutatna
megh ielonth angyalnak vranak
byzonyoitanaya Eez helyon bee
theleek az iras mondwan Nappal
ees eiel kealteek te elodbe mergth
seogodelm nekol vagyok Itt ees bee
theleek A peldazas Merth christus
ymada zent elyeessel Mykeeppen
kyraly konvben vagyon megh irwa
Elieesnek ymadsagara  isten ada
fellegnek le folyasaat Eliees hegen
ymada a foldon nyoytozwan
Cristus zenth lucach mondasa
zerent le terdepolween  Eliees
taneythvanyat feel hyawala
Cristus taneytvanyt ymadkozny
mongya vala Eliees ymadsaga
nak vtanna vereitezyk Cristus
ymadsaga vtan kotoztetyk
Iowe azert ihesus taneythvanyhoz
esmegh lele oketh Alwuan Monda
nekyk O petor myre enghemeth
el hagtok O Janus Ezenkeppen

r
Egebeknek ees monda
Harmadzor esmegh ioue o thaneyt
vanyhoz esmegh lelee oketh
alwan ees monda nekyk Alogyatok
ees nywgoggyatok bekeseegghel
merth el kozeleyt az ydew ees
embernek fya el adatyk bynesek
nek kezeebe Kelietok fel mennyonk
eleiben Ezenkeppen ihesus twdwan
mynden iovendoketh o rea valokath
el erede ees monda nekyk  kyth
kerestok  ok kedeegh mondanak A
Nazarethbely ihesusth Monda nekyk
ihesus een vagyok  Ees hogh ezth
monda nekyk een vagyok  hatra
menenek ees a foldre le eseenek
Esmegh keerde oketh kyth kerestok
Legottan azok mondanak Nazareth
bely ihesusth  Felele ihesus  Mondam
neektok merth een vagyok Azeerth
ha engometh kerestok bochassatok
thaneythvanymath bekeseegghel
hogh a bezeed kyth mondothwala

v
Bee telneyeek Kyketh ennekem
adaal atyam eggeth sem veztettem
el o kozzolok Judas megh kezeleythee
hogh ewteth megh apolnaia Monda
neky ihesus Baratom myre iotteel
kyth kerestok Nazarethbeli ihesusth
Judas legottan ihesushoz mene
ees monda neky Idwez leegh
mestor ees megh apola oteth
Monda neky ihesus O Judas
apolassal adod el embornek fyath
Tahath el iowven a seregh ragadak
ees megh tartaak ihesusth Lathvan
petor ky weue thoreet  ees monda
Vram ha torrel vyuonk  Nem
vara petor cristusnak feleletyth
hanem legottan a pyspek zolga
ianak el vaga iob foleeth  kynek
newe vala Malkus Monda neky
ihesus Teged be torodet hywelebe
Merth mynd azok kyk torth veend
nek tor mya veznek el awagh
aloytod hogh nem keerhethneem

r
Een atyamath Ees adna nekom
tobbeth tyzenkeeth seregh angyal
nal  Olyan ha azt mondanaya
Lehetok az tyzonkeeth apastalok
nak seghedseghe nekol ha igaz
megh oltalmaznanak ees
kynek az menney angyali seregh
leheth Eegh legio awagh
seregh Reghi toruembe hath ezor
emborth tezon azeerth az tyzenkeeth
seregh angyal hethwen ezer
angyalt tezeen  ky zamra emborj
nyelw ez velagh zerthe ozlotth
Aranzayw zenth Janus wgmond
ha egg angyal hethwenoth
feghwerosth megh verth Tyzen
keeth seregh angyal tahath me
neeth gozne megh Oly ha azt
mondanaia Zenth petornek Nem
kell hogh engometh Seghely 
segheelyed magadath Mykeppen
telnek be az irasok Merth ekkep
pen kell lenny Ekkenth kyt adoth
nekom een atyam nem akarodee
hogh megh ygyam oteth

v
Legh ottan hogh foleet illetee azon
nal megh vigazta otet  Monda ihesus
az soksagnak Iottetok mykeppen
tolwayra Torokkel ees rudakkal
megh fogny enghemet Mynden napon
veletok voltam  a templomba taneith
van ees enghometh nem tartotta
tok megh de eez a tyw odotok ees
a seteetseeghnek hatalma Itt
neminemo isten felo wgh mond
bodogazzon kepebe O kegetlen
iudas hygh en kegos fiamnak
ky tenekod mestorod vala  orczayath
zegenleed megh apolny Lelkedben 
tewen seteethsegnek mouelkodetith
nem velagossagoth Tahath ew
thaneythvani oteth el hagwan
Mynd el futanak Zenth bernald
Bodogazzon kepeben wgh mond
O keges ihesus o kegelmes ihesus O
irgalmas ihesus O vigazto ihesus
Hol vannak irgalmassaghyd
Senky nynchen ky teneked

r
Irgalmazyon Hol vannak io ihesus
az emborok ees az azzonyallatok
kyketh az oth arpa kenyerrel megh
elegheytotteel vala Nynchen ky
teghodet megh esmerion hol
vannak az apastalok io ihesus kyk
nek tyztesseeghot attaal Jme
byzzonnyal ymaar teghodeth
mynd el hattanak Ees incabb te
zyz anyaddal tharsalkodny kelloth
volna Zenth iacob Mondasa
zerenth Een esmeroym mykeppen
ideghonok el menenek en tolem
Jhesusnak megh fogasakoron Nemy
nemo yfyw megen vala chak
egh gyolch ymegben vtanna
ezth ees az sydook meghfogaak
eez kedeeglen nekyk hagwan
az gyolch yngheth Mezeythelen
el futa tolok Nemely doctorok
Mongyak hogh ez embor lotlegon
zenth Jacab apastal Nekyk
mongyaak hogh zenth Janus

v
Ewangelista Ees otet ihesusth eleeb
viueek annaspispekhoz Az annas
pispek vala kayfasnak ipa ky
thanachoth adothwala az Sidook
nak Merth egh embornek iob
megh halny az sok nepeerth
O zenth atya te fyad tkotoz kotozve
vitetik O angyalok to kyraltok
hwztatyk  O meny  eegh o
chillagok o emborok O lelkok o
Zenth atyak Gondolyad azeerth
kereztyen Mely nagh sebesseegghel
vizikwala oteth kotellel nyakon
kothwen  nyakon ytyk vala
otet kard fokkal valkozbe Ees nekyk
okollel nekyk bottal palczawal
nemelyek ozogghel veryk vala
Annera  hogh vgyanazon helyen
ew benne eghesseghoth nem hagya
nak  hanem vgyan ottan
a propheta isaiasnak mondasath
megh thelieseyteek Talpatol
fogwa teteieiglen  nem vala
ew benne eghesseegh

r
Ees A koues vton Rangattyak vala
es tazygalyak vala Mezeitelen labbal
ees a kouek neky kormeit el torykvala
ees a cedrron vizere hogh iwtottanak volna
vgh ranthak otet altal  hogh a vizbe
arezel be esseek Ees o orezaya mynde
nestol megh veerosole Merth wgh
mondh neminemo aioytatus doctor
hogh idwezeytenk a vizbe kore esotth
volna arczeel ees ott keeth foga
ky zeketthwolna  Hyth be teleek
a propheta Mondasa  mondwan
A folyo vyzbol az vton id yweek
annak okaerth fel magaztataa feyeth
Ees annaspispek kettorol keerde oteth
ew taneythvanirol ees ew tudoma
nyarol Taneythwanirol semmyt
nem felele de twdomanyarol felele
smonda Een nylwan zoltham
ez velagnak  Een myndenkoron
taneytottam az Sinagogaba ees

v
Ees A templomba Ees tytkon semitth
nem zoltam Myre keerdez enghemeth
keerged azokath kyk hallottak  merth
azok twgyak mytth mondottam een
Hogh ezth mondotta volna eggyk
az zolgaknak arczwlchapasth ada
ihesusnak mondwan  Ekkeppen felelzee
a pipeknek Mynd ezok ellen semmy
gonozth nem monda hanem alazatus
ees edes bezeedeth felelwen monda
ha en gonozth zoltam  tanobizonsa
goth teegh a gonozrool ha kedeegh
iol zoltam myre myre otz engometh
Olyha azth mondanaya  ha en
bezedombe vetetten  mongyad megh
melykben ha kedeeglemn valamel
igben megh nem eerz myre verz
enghometh engometh Wgh
mondh zenth agoston doctor ha
gondolod ky atta ihesusnak az

r
Arczul chapaasth Nem akarnadee
hogh oteth mennyei toz megh emez
theneye  awagh fold el nyelneie
awagh ordogghel be nyelethneyek
Ees Annas pyspok kolde ihesusth kotoz
veen  kayfas pispokhoz hol az
zerzetos sydok ees az venok megh
golekoztek vala  kovethywala
kedeeglen ihesust zenthpetor ees
maas taneythwan ky wala esme
roie az pispoknek ees be mene vele
az pyspok pithwaraba Zenth
petor alwala kouol az ayton
ky mene az mas taneythwan ky
az pispoknek esmeroie vala  ees
megh monda az aytotarto leannak
ees be bochattata petorth Monda
petornek az aytotharto lean
Nemde theees ez embornek taneyt
vany kozzol vagee Monda petor

v
Nem vagiok Onnaton hogh ky meene
legottan tyk zola Aalnak vala az zolgaak
az tozneel merth hydegh vala ees
magokat megh melegheytyk vala
Ees petor o koztok ees magaath
melegheitj vala Mondanak neky
Nemde the ees o thanetwany kozzool
valo vagh esmegh megh tagada
mondwan Nem vagyok Wgh
mond zenth amburus doctor Azerth
tagada megh pethor merth oktalan
fogada halalara hogh nem tagaggya
megh Nem zentheghazba nem ew
hazaba hanem az sydooknak pythwa
raba Otth tagaggya hol ihesus kotozve
vagyon holoth igassaagh nynchen
Ees kewees vartathwan monda
eegh az zolgaak kozzool aznak
rokona  kynek petor el vaktavala
foleeth Nemde latalak een
teghedeth ew vele a kerben

r
Eees ew Kozzolok valo vagh
Nyeljed ees awagh zolasod ees
az mutattya hogh ew kozzolok
valo leegh Ees kezdee tagadny
ees Eskodny hogh nem esmerthe volna
ez emborth akkyt mondotok Esmegh
ottan tyk zola Itth ees be thelyk
az zenth iras ky wgh mond Mezze
tood een esmeroymeth en tolen
veteenek enghemeth mykeppen
vtalatossagoth magoknak Itth be
teleek az reghi iegzees Merth tahat
zenth petor Salomonnal tagada
megh istenth Merth vagyon Reghi
konwbe megh irwa Salomon kyral
azonyallathnak zawara zenth
petor leanyoknak zawara Salomon
balwanyoknak tyztesseghere zenth
petor nyawalyanak felelmeree
de maga myndenkynek ioth totth
vala Merth salomonth kyralya

v
totte vala Ez velagnak orzagaba
zenth petorth pospokke lelkoknek orza
gaba Jesus megh fordula ees tekeen
the zenth petorre thestj zemmel ees
megh emlekozeek petor Wr ihesusnak
mondasarol Melyeth mondotth vala
neky hogh myglen tyk zolna addiglan
haromzor oteth megh thagadnaya
ees zenth petor elmene ees ighon
keserwen syra  Ees ew kczayat
viseli vala kontose wyaba kywel
konweyt megh keny vala ees orczaiat
zarroztya vala A papifeiedelm ees
mynd egebek hamistanosagoth
keresnek vala ew ellene hogh oteth
megh olneieek ees nem lelenek
Ees mykoron sok hamys thanook
eloue iottenek volana egebek kezetth
vtolzor keeth hamys thanok eloue
allanak ees mondanak Eez azt
monda hogh megh torhety istennek

r
templomath Ees harmadnapon az
vtan esmegh fel thamazthattya Ees
azoknak nem vala illendo awagh
alkolmas thanosagok Ees fel kele az
Sidopapifeiedelm ees monda neky
Semmyt nem felelzee erzokre kyttket ezok
te ellenod byzonyoythnak Jhesus
kedeglen veztegl wala ees a Sido
papifeiedelm monda neky Een keerdlek
az elo istenre hogh megh mongyad
nekonk ha the vagh a christus  aldott
elo istennek fya Monda neky ihesus
Le mondod merth een vagyok Byzon
mondon neektok hogh matolfogwa
lattyatok embornek fyath olwen
atya istennek iogya felol ees iony
mennynek kodyben Tahath az Sido
papfeyedelm megh zagattaa ruhaiat
mondwan Megh karomla istenth
  Myth kewanonk meegh ees tanooth
ym haliatok karomlasaath my lattatyk
neektok

v
Legottan ook halalra iteleek oteth
mondwan halalnak bonose ees
hagyapanak ew orchayara ees be
fodeek awagh be koteek ew orczaiath
Mynth zenth mathe mongya Merth
nem verhetyk vala oteth  Lathwan
ew neky kewanatossagos orczaiath
Azerth otet be fodeek  ees mynd
eeth altal az nyawalyassagos sidok
otet yghen vereek arczol  nyakon
Neky palma agakat  orczayahoz
verwen Mondnak vala  Cristus
prophetaldmegh nekonk ky akky
teghod othe Ezenkeppen eethen eecz
czaka ew zenthsegos zakalath
ky typarlak ew  ekossegos hayayt
ky nyoweek Ees egeeb nemo zer
telen kenokath rayta tewen kyket
zornywsegherth az ewangelistaak
  megh sem meertek yrnya

r

Hogh be telneiek dauid prophetalaasa
een hatamon faraganak bonosok
megh hozzeytak magoknak alnok
sagokath  It ees be teleek az iraas
ky wgh mond  een ellenom zolanak
gonozokat iookeerth ees gyoloseegnek
bezedewel megh kornyekozenek en
gometh It ees megh teleek daniel
peeldazasa Merth cristus daniellel
vadoltatyk vala Daniel irigseegh
myat  christus azonkeeppen daniel
hamis feyedelmek myatth daniel
darius elotth Christus sydopispokok
elotth Wgh mond zenth bernald doctor
O io ihesus te kewanatus orczadath
kyre angyalok kewannak neezny 
nyallal megh fertezteteek kezokkel
vereek ruhawal be fodeek ysogh
kesero seboknek sem enghedeenek
Regghel kedeeglen leewen tana
chott tartanak mynd az Sidopapi
feyedelmek

v
Ees az Sidoneepnek veeny ihesusra
hogh ewteth halalra adnayak kotoz
veen el hozaak oteth ees adaak
ponciopylatosnak az feiedelmnek 
Tahath lathwan iudas ky oteth
el adaat attawala  hogh karhozotth
volna Megh ada a harmycz ezosth
penzth a Sidopapifeiedelmeknek
ees az veenoknek mondwan Veetkezem
az igaz veerth el arulwan Wgh
mond zenth Amburus doctor Lathwan
iudas merth karhozotth tahath megh
esmerwen ew gonossagath Legottan
mondanak az Sydook My nekonk
benne  the lattad wolna Oly ha azth
mondanayak my monekonk benne 
ha igaz  te mywelkodesod megh
ielontetik mynemo legen Nemely
doctorok wgh mondnak hogh vasaar
napon halwann az feltamadoth
megh holtath koteellel magath

r
Az napon akazta megh  Tahat
lathwan Judas merth oteth el atta
hogh karhozotth volna  penitenciara
remolwen megh adaa az sidopapifeie
delmeknek a harmycz penzth ees az
veen  sydooknak mondwan Veetke
zeem az igaz veerth el arulwan
Legottan azok mondanak my mone
konk  te lattadwolna Ees az penzt
a templomba el hagythwan ees
el mene koteellel magaath fel akazta
kyre kealth zenth Ghergor papa
mondwan O iudas myndenneel
bynesb ees bodogtalamb te woltaal
kyth  vrnak ielon woltha nem vonth az vrhoz
de keethseegh vonth koteelbe Wgh
mond eegh mestor Igaz bolchesegghel
elso iduesseegh megh hadny a bynth
Masod nem ketolkodny bochanatot
Megh magaath orokke meg olny
ygaz byronal penitenciara nem fordwl

v
O iudas gonoz toseer hamiss bonokbe
leleettel  orwsagot totteel merth te
mestorodeth arulaszerenth el attad
nepeknek alamysnaiath megh orozvan
a feswenseegh ky teghedeth kezereytot
vala orwsagra ees el arulasra merth
te mestorodet arulas zerenth el attad
erethneksegoth thewen merth kerezth
yen hytoth el hagwan ees alnoksagba
magadath tokelletossegghel vywd
Embor halaba leleteel arthatlan
veerth mehg olwen ees banthwan
Merth a veer otleesnek oka te voltal
Legottan mynth magaath megh
akaztha ketthe zakada ees ew bely
mynd ky omla Merth nem melto
lon ew ferte Bynnel fertezett lelke 
zaiarol ky iony ky az aldotth ihesus
dragalatos zaiath megh chokolta
vala Itt be teleek az iraas ky wgh
mond Allapanak Foldnek kyraly

r
Ees feiedelmek egbe golekoznek
christus ellen Jtt be teleek a peelda
zas Merth tahat christus Samsonnal
ellenseegnek adatyk ky megh vagion
Judit konwebe iruan Samson Jazoknak
kezeeben Cristus Sidonepeknek ke
zeben Samson megh gozwen Christus
kotozwen Samson dalida newyw
parazna myatth Christus sidogoleko
zesnek alnoksaga myatth Samsonth
megh karomlyak vala Cristusth
megh mewetyk vala Samsonth
akaratya nekol vczankenth zerthe
Christust zabad akaratyan feiedelm
rol feiedelmre varos zerthe
Az Sidopapifeiedelmek az peenzth
vewen mondanak Nem illic  nekonk
hogh ezth az zelenczebe tegyok
Merth vernek iutalma  tanachot
tarwan a penzen vonek zaran
dokoknak valo temetho foldeth

v
Kynek newe Ghorogyl Acheldemak
Magyarul mondatyk weernek zanto
foldenek meegh ma ees  Regghel
vala Ees ok nem menenek be a
pythvarba hogh megh ne fortoznenek
hanem tyztan enneyeek megh
a hwsuetj barranth Wgh mondh
zenth agoston doctor O Sidoknak keget
len vaksaga hogh a pythwarba
be nem menenek hogh megh ne
fortozyenek feelnek vala  de atyok
fyanak artatlan veeretth ky otteny
nem felyk vala Mas embortol feelnek
vala megh fortozlny onnon twlaydon
bonoktol nem feelnek vala Jhesus
kedeeglen megh allapeek a feiedelm
elotth ees hogh ew vadoltathneyeek
a Sidopapifeiedelmeknek ees a veen
Sidoknak semmyt sem felele
Monda pilatus Nem hallodee meny
tanosagokat ellened mondnak

r
Ees semmyt neky nem felele  vgh hogh
chodalkozneiek rayta az feyedelm
kymene azerth pylatus az Sidokhoz
ees monda Mynemo vadolasth
teeztok ez embor ellen  Felelenek ees
mondanak neky Ha gonoz tewo nem
volna oteth nekod nem attvk volna
kezdeek ihesusth vadolny mondwan
ezt torvenyonk el fordoytoyanak
ees nepynknek el hytetoienek leltok
ees chazarnak adooth ady adny
tyltoyanak ees magaat mongya
christuskyralnak Ees harombol va
dolyaak vala iesusth  a kettorol pylatus
nem keerdee ihesusth  a neph el fordoytas
rol  merth ha ew el fordoyto voltvolna
mykeppen egebek  kenzoth megh get
rene az masikrol sem keerdee chazar
adoya megh tyltasrol Merth hal
lotta vala mykeppen ew az sidok
nak felelth vala A harmadrol
keerde ihesusth hog mykeppen mongya
volth magaath kyralnak

v
Azeerth monda nekyk pilatus vegetok
tenmagatok oteth ees tyw torueen
tok zerenth ytheelyetok megh
Mondanak neky az Sidonepek Nem
illic mynekonk valakyth megh
olnonk ez hwsuetba ees ez hwsueth
nak ynnepebe pylatus esmegh be
mene a pythwarba ees elo hywa
ihesusth ees monda neky the wage
Sidooknak bkyralya Felele neky ihesus
teen toleed mondodee ezth awagh
egebek mondottak nekod een felolem
Felele pylatus ees monda Mynem
Sido vagiok en Te neped ees te pospo
kyd attanak theghedet ennekem
mytt totteel Felele ihesus een orzagom
nynchen ez velagbok ha ez velag
bol volna een orzalgom Byzonnyal
een zolgaym megh oltalmaznanak
hog nem adathnam sydooknak
de een orzagom nynchen itth

r
Awagh innen aazaz ez velagbol
Monda neky pylatus azeerth kyral
vagh te  Felele ihesus Een ebbe zolettem
ees erre iottem ez velagban hogh tano
bizongoth teghiek az igassaagrol azert
valaky igassagtol valo een zomath
halgattya  Monda neky pilatus
Michoda az igazsaagh  Kynek eer
telmeeth nem eerdomle pylatus Merth
toruenth igazan gyakorta tothvala
de igassaagba nem alla Azeerth
hogh ezt mondotta volna Legottan
kymene az Sidookhoz Ees monda ne
kyk Een semmy okoth nem lelok hozyaia
Legottan azok rea rohhanwvan mon
danak  Feel yndoytotta Mynd Sidosagh
zerthe a nepeth Galileatol fogwa
mynd eddigien Pilatus halwan
Galileath megh keerde ha Galileabeli
embor volna ees hog esmere hogh
herodes hatalma alol valo embor
volna legottan el kolde oteth herodeshoz

v
Merth akkoron oees ierusalembe vala
az napokban  Lathvan herodes ihesust
ighen orole rayta Merth sok odotol
fogwa kewannya vala lathny ewteth 
Annak okaerth Merth hallotta vala
Sok chodakath ew felole Ees kewan
vala valamynemo iegoth otole lenny
Ees keerdoze oteth sok bezeedokkel Jhesus
kedeeglen semmit nem felelwala
Alnak vala az papisidofeiedelmek
ees az valaztotth Sidok zonetlen
vadolwan ihesust  Herodes megh vtala
otet mynd ew sereghewel ees megh
chufola Ees feieer ruhaba oltoztetwen
Ees megh kolde otet pylatosnak Ees
az naptool fogwa pilatus ees herodes
baratosok lonek ozwe Merth annak
elotte ellenseghesek valanak egbe
Annak ketto oka myerth ook ellen
seghosok voltanak egbe Elo oka merth
pylatus akarya volth Tiberius cha
zartol herodes orzaganak eegh rezeet
sok penzen megh venny Azeerth

r

Mynd az napeeglan ellenseegok volta
nak ozwe Masod oka ez Merth nemy
koron pilatus olth vala herodes hatal
ma alol walo eegh emborth megh
kyn herodes ighen megh haraguth
vala ees mynd az napeeglan ellense
gosok lonek egbe Jhesusnak halala
napyan megh bekelenek  ees ihesus
myatth baratosok lonek pilatus azerth
egbe goite a papifeiedelmeketh ees
az veen Sidokath Ees monda nekyk
Ennekom wgh hozatok eez emborth
Mykeppen neeph el fordoytooth  ees en
mynd tiw elottetok megh keerdozven
Semmynemo okoth ez emborhoz nem
lelok azokban kykben oteth vadolya
tok de sem herodes nem lelth Merth
koldotte oteth reank azeerth nem illik
neky halaal Azerth megh feddom
otet ees eel bochatom Merth nektok
zokastok az hogh eez hwsueetba
kyth akartok eggeth el bochassak

v
Akaryatok ee Azerth hogh az Sidook
kyralyath el bochassam Merth tuggya
vala hogh oteth irigsegherth el arultak
volna  Az Sidopapifeiedelmek hizol
kodenek ees mondanak az neepnek
ees az veenoknek hogh barrabasth
keerneieek ihesust kedeeglen el vezte
neiek Felele az feiedelm ees monda
nekyk Melyeth akartok cz ketto
kozzol el bochattathny  borrobasthee
awagh ihesust ky mondatyk cristusnak
Mynd az kozonsegos soksaagh ywolthe
awagh reada ees monda  Vygedel
eezth es bochassad nekonk borrobasth
el  Vala kedeeglen borrobas tolway
ky nemynemo haborusagheerth  ees
golko gyolkossagheerth vettetoth vala
a temleczbe Monda nekyk pylatus
Mytth tegyek az ert a iesusrool ky mondatik
cristusnak Mondanak myndh
Megh fezeitesseek Itt nemynemo
alazatos doctor wgh mond bodogaz
zonnak kepeben

r

O alnok pylatus Mely lehetetlenek
az ok kywel en fyamnak hyzolkodel
elezteeb mondvan  aldoth ky iotth
vrnak nercbe zenth anselmus kealt
van wgh mond O hamis valtsaagh
o alnok torwen  Wr megh vtaltatyk
zolga megh keertetyk  Igaz megh
kenzatyk Bonos megh zabadoytatyk
Barran megh oletyk farkas kellemetos
leezon Eeleth el hagyattatyk  halal
megh tartatyk Esmegh pilatus
zola nekyk akarwan ihesust el bochatny
monda nekyk My gonozt totth
Azok incabb ywoltnek vala mondwan
Eezehed megh fezehed megh otet
Harmadzor esmegh monda nekyk
Semmy halalra valo okoth nem
leelok o benne Azeerth megh ostoroz
tatom otet ees el bochatom wgh
  mond aran zayw zenth ianus
O pilatus iool mondod hogh semmy
nemo halalra valo okoth nem lelz
benne

v
Merth mykeppen Fel magaztatta 
a mennyeket foldtol Azzonkeppen
fel magaztatyk christusnak elette a
mo eletonktol Keetth okaerth monda
pilatus megh ostoroztatny ihesusth
Elo oka Merth valaky megh fezeitetik
vala  elezteeb a megh ostoroztatyk
vala romai torwen zerenth Merth
pilatus romai torwen zerenth iaar
vala Masod okaerth  Merth akar
wan otet megh zabadoytany ees
akarwan a gonoz neeph akaratya
nak eleghetth tenny Megh hagya
ostorozny ihesusth  hogh megh ostoro
zaas vtan hannaya otet a megh
elegodoth nepnek Awagh wgh
mond zenth Bernald Megh verom
oteth ees el bochatom olyha azth
mondanaya kemen ostorokkal
myglen monygyatok addygh

r

veretom Myglen artatlan veerth
zenwettok ky otteny Ees azoknak
zawa hatalmazyk vala ees nagh
fel zowal keryk vala hogh megh
fezeitetneieek Wgh mond zenth
Ghergor doctor Negyen voltanak
akyk ihesust ostorozyak wolth
Neegh was retezzel Merth kettei
megh farrad volth a kettei megh
farradwan nywgvan esmegh verny kezdyk
wolth Ees a vitezok viueek otet
apythwarba ees rea gyoyteek
mynd a kozonsegos sokassagoth
ees le vekozteteek onnon ruha
iabol Ees  zederyes zynyw 
palastal megh kornyekozeek
oteth ees haytogatanak coronat
towysben Ees feieebe theweek
Ees egh naad zalat o ioogyara

v
Teerd haythwan otet megh
mewetyk vala mondwan neky
odwoz leegh Sidoknak kyralya
otet megh hagyapwan nemely
arczwl nemely zemebe nemely
zayaba nemely zakalaban Ees
weweek az naad zalath  ees verik
vala ofeieeth vele  ees adnak
vala neky aal otesth Wgh mond
zenth bernald  Felelmes lelkoknek
feieeth towisnek gyakorsagawal
fuldaltatyk  Embori allath foloth
valo zeeph orchzaya Sidoknak
nyalawal fortoztetyk Kymene
azeerth pilatus ees monda nekyk
ym ky hozom neektok oteth hogh
megh esmerietok hogh semmyne
mo okoth y benne nem lelek
ky mene ihesus megh ostorozwan
vywen feieben towiskoronath es
Ees raytha barson ruhath

r

Monda nekyk pilatus Jme em
bor Itt wgh mond zenth agoston
Awagh zenth Bernald  Marianak
 Mongyad megh
Ennekom een azzyonyom ha ierusa
lembe valaal Mykoron te fyad megh
fogattatoth vala ees kothozwe
pilatushoz vitetotth vala  felel
Ennen Maga Marianak kepeben
mondwan Jherusalembe valeek Myko
ron ezt hallam  Mykeppen Meheteek
hazamhoz ioheteek mynth otet
latam okollel verny ytesoketh
neky adny Arczeel hagyapny
tovyssel koronazny Ees emboroknek
ellenseghe lenni  megh haboro
deek en zywem awagh een
enhom ees megh fogyatkozeek
en lelkom een bennem semmi
nemo zokott eerzees nem vala

v
Velem valanak Een hugaym ees
egebek velem syrook ees enghometh
tamogatook Mykoron azeerth
Annya lata otet  ky iony  touissel
megh koronaztath  ostoroztath
leegottan foldre esseek Mynth
latha ihesust a pispeek ees az feie
delmek owoltwen mondanak
Fezohedmegh oteth fezohedmegh
otet Monda nekyk pylatus
vegetok ton magatok ees fezohetok
megh merth semminemo okoth
obenne nem lelok  Feleleenek az
Sidook ees mondanak Nekonk
torwenyonk vagyon ees mo torwe
nyonk zerenk meghkell halny
merth isten fyawa totte magath
Hogh hallottavolna pilatus eez
bezedoket incab megh felelmeek
Be mene az pythwarba esmegh

r

Monda ihesusnak Te vag ee az sidook
kyralya Jhesus semmit nem felele
neky Azeert monda neky
 pilatus Nekom nem zolaz Nem
tudodee merth hatalmam el bochaat
nom teghedeth  h ees hatalman
vagyon megh fezeiteni theghedet
Felele ihesus nem volna seminemo
hatalmad een raitam ha nekod
adatott nem volna folyl Azerth ky
enghemeth neked adott Nagyobb bone
vagyon neky  ees enek okaerth keresy
vala pylatus el bochathny otet
Az Sidook kedeeglen ywolthnek vala
es mondnak vala ha otet el bocha
tod nem leez chazarnak baratya
Merth mynden ky magaath el
kyralya thezy ellene mond chazar
nak Hogh hallotta volna pilatus
ez bezeedoket ky viue ihesust ees le
yle itelo zekybe ithelny

v
Vgh mond aran Zayw Zenth ianos
Hogh Kemenben tewolyogh igassag
tol ky ygekbe incab feel emborth
honnem istenth Nagh penthokon
hatod hora koron Likostratus neuv
helyon  yle iteelny zekyben ees
monda az Sidooknak Jme ty kyraltok
Azok ywelthnek vala Vegeed vegeed
fezohedmegh otet Monda nekyk
ty kyraltokath fezohemee megh
Felelenek a pyspekek es mondanak
Nekonk kyralyonk nynchen hanem
chak Chazaronk vagyon  Chak ylwen
zekybe kolde hozyaya Feleseghe
mondwan Semmy thenekod ees ez
igaznak Merth een ez eyel latasmiat
sokat zenvettem o eerthe  Wgh
mond Rabanus newv doctor hogh
ordogh lathwan embornek engho
  delmessegheeth azzonyallath mya

r
Akara megh hynya Christusnak
hala zereeth Akeppen azoniallath
mya zerze embory nemzethnek
karhozatoth Azonkeppen Akarya vala
a megh valtasth  Esmegh ky mene
pylatus hozyayok ees monda nekyk
Een semmynemo okoth nem lelok ez
emborbe legottan ywolthwen
mondanak  Weged fel veghedfel
vezohedmegh otet ees eroseytik
vala zawokat  Pilatus lathvan
hogh semmyt nem haznalna de
Jncab nagyob zendoles lenne a neeph
kozotth Vizeth vewen megh mosa
kezeeth Az neeph elotth mondwan
artatlan vagyok een  ez igaznak
veretol ty  latastokra Felele
az sokassagh ees monda O veere
my raytonk ees myfyonkon Ith
wgh mond nemynemo alazatos

v
doctor Ziz marianak O balgatagsa
gra adatok ty byntokeerth ees ty gonoz
sagtokath vtannatok valora kyldetok
kyldetok Eleegh vala neektok a ty
bynetek de yth Fiatotak akaryatok
rezesse tenny  az artatlan ihesus cristus
nak gezedelmet kemeenben keresny
akaryatok tywfyatokon lenny azert
vgyan leezen mykeppen lenny
akartatok awagh keertetok Megh
halgatatoth tyw ymadsagtok ees
kereestok bonre Pilatus kedeeg
akara a nepte neepnek elegheth
tenny ees bochata nekyk borrobasth
Jhesust kedeeglen megh ostorozwan
ada ada akaratyoknak hogh megh
fezeiteneieek Veweek oteth ees
ky wyweek Itt esmegh az sidook
nak hyzelkodese mya esmegh
le vomvnwan es neky ruhaiath ees
egh zederyes palastoth rea advan

r
Towiskoronaya Feiebe tewen Ees
az naadzalath ew ioghiara teerd
haythwan otet mewetyk vala
mykeppen orzaglany akarth ees nem
thehette  mondwan oduozleegh
sidooknak kyralya  rea hagyapwan
a naadath feiehoz veryk wala ees
mynd megh meweteek awagh
iaczodwan oteth karomlyak vala
Le vonak rola az zederyes palaas
toth ees oltozteteek onnon ruha
iaba ees elviueek hogh megh
fezeiteneiek oteth  Ees vywen az
kereztfaath neky ky mene az helre
ky mondatyk koppazto helnek Sidowl
golgatanak harmad hora vtan
ezkeppen zerzettetyk sentenciara
awagh karhozathra Elezteeb
pylatus ole itelny az vtan el
vywe az kegetlen chazar kotele

v
Nyakaban vonwan Ees magaath
latatlannak thezy vala az itelo
zeek elotth harmadzor kozel
iowe hozya a kerezth fa Neged
zor ionek vala a tolwayok
harangoth harangoztataanak
kyrtoth kyrtoltethnek Remole
sok mynden felol leeznek vala
es o annya vala hath mogol
Myndonnek vtanna lathwan
ezoketh megh Keserodeek ew
zywe Ees pilatus  ew kezenek
el teriedese myatth vethwen
veztegsegoth myndonnek Ees
fordula ihesushoz mondwan Een
ihesust karhoztatom halalra
marianak fyath Eez keppen hogh
elettol megh valieek ees vites
seek az helre ky mondatyk Copaz
helnek az varos kapuyanak
kywele ees ottogyon megh
fezeitesseek Ees legon mynd

r
o ruhaiatol megh foztatotth
ees nagh vaszeghek o kezeibe
es labaiban altal veretessenek
ees thewiskoronawal meegh
koronaztasseek Ees onnon maga
val az kerezthfa ky vitesseek
ees senky o rayta ne konyoryl
yon ees hozya senky ne hywat
tasseek Ees senky neky ne zolyon
Eez keppen oteth itelom ees kar
hoztatom hogh myndonostol fogwa
megh valyeek ezoktol Ezth
mondwan pilatus tekeenthee
ihesusth oly ighen kegosth kezde
erossen syrnya ees az nepnek
golekozese kezde lenny az zen
dolesre mondwan megh halyon
Ees tahat Monda Annya zenth
Ianosnak Oh megh fogyatko
zeek een lelkom Ees ew keze
vel o vnokaianak vallara

v
tamazkodeek Ees thahath a vitee
zok a kereztfath ihesusnak vallara
teweek es fordoytaak oteth az
kopaz hegh felee ees o elotte
lowagos vitezok ees gyalogok
fegwerokkel ees kyrthokkel Eez
keppen ionekvala az hamyssagh
nak heliere zenth ianos azth lath
van Monda ziz marianak oh bana
tos anya te fyad Jmmar megyen
halalra kynek felele az ziz anya
Larch megh engometh ham merth
megh foygyatkozom ees vygh oda
hogh lassam my elotth megh halok
Merth myndonostool eerzom maga
math megh halny ees el wyve
oteth az egeeb vton  ees o elol
veuen futamehgh futameek  ees
Fiat ihesust Maria nyakon olelee
oly yghen erossen hogh semmykep
pen oketh egmastol eel nem valazt
hatyak vala Mely zoroytassal

r
Ees mynd  az mondhatatlan sook
kenzasokkal ihesus megh fogyatkoz
van nem vihety vala towabba az
kerezthfaath  ees az vitezok az tor
feiewel ytyk vala otheth  Jhesus kedeg
len ielth ton hogh towabba nem
vihethneie hannemha a kereztfath
eel vitethneiek Talanak eegh
Simon neuo emborth zenth alexan
der ees zenth rufus attyath azth
ketheleneiteek Jhesusnak vtanna
vynny o kereztfayath Itt wgh
mond nemely alazatos doctor ziz
maria kepeben Een kewanon vala
fyamnak kereztfayath el vynnom
hogh o neky megh kyssebeythetnem
kennyath de oly kozel me nem me
heteek hozyaya hogh neky zolhas
sak az sok neepnek kornyekozese
tol Annak folotte vitetyk vala
sok neepnek vtalatossagawal
Mynth gonozvl totth ees bonbe
leletotth kewanvan o hozya zolnom

v
Eegh ygyalogh vton elol vom de
mynth az helre ioweek a kyn el
menendo vala vtanna thekenth
ween ees semmykeppen neky nem
zolhateek een keseroseghontol
hanem az foldre le essem mykeppen
holtelewen ees hogh az kapwn
az kereztfath vallan ky hozynaya
keseryiwala oteth fyrfywnak ees
azzonyallatoknak sereghe ees o
annya ees o annyanak hwgay
Galileatol fogwa neky zolgalwan
syrathyak vala oteth Reayok
fordula ihesus monda nekyk Jherusa
lemnek leany ne syryatok een ray
tam de tynnen magatokon siryatok
ees ty fyatokon Merth ym ionek
ol napok kykben mongyatok
Bodogok az mehek kyk nem zizl
ziltenek ees bodogok az emlok kyket
nem emlettenek ees tahath kez
dyk mondany az hegeknek Essetok
reank ees az volgeknek  foggetok

r
be mynket  Merth ha nyers fan
ezth tezyk kyn mynden malaztal
telyes vagyok ily kemen iteletoth
teeznek Myth teeznek tahath az
azyw fan azaz ty raytatok kyk
malazth nekyl vattok Byzon nem
egeeb hanem kemeen kenzastok lezen
Vitethnek vala azeerth a keeth by
nes emborok ees o vele hogh megh
olettetnenek Mynth iutanak az
helre ky mondatyk vala coppazto
helnek ees otth megh fezeiteek ihesusth
Ezenkeppen mykeppen yth megh
iegozwen lattyatok Mynth iutottak
volna a koppaz heghre a porozlok
kyrthelenek ees az vitezok vdwarth
ithenek a fegwerosok es myndh
a soksaagh egbe golenek ees ihesus
kozottok lewen kezdeek oteth megh
foztany ees megh foztaak mezey
thelen myndonostol oteth veerel
megh veerhoteek Merth oneky
akkoron megh vyoytak serelmeth

v
Merth az ostorozaserth ees soksagos
sebeyeerth o neky ruhayay testeehoz
ees az sebokhoz ragattanak es fag
tanak vala  ees hogh o ruhayth
rola le vonak  sebey megh vyiwla
nak  merth nyhol az hwssa ees
hozya zakad wala  ees marada
mezeytelen o zenthsegos veere o
rayta ala futhwan  mynth elewe
non megh nywzotth barran  Ees
nagh hamarsaaggal ragadaak oteth
ees el nyoytaak az kereztfan  Ees
vewen eggyk kezeeth nagh temeer
dok vaszegghel zeghezeek az kerest
fahoz ees vewek a masyk kezeeth
hath az furatoth nem eery koteleth
rea kothwen age addegh huzak
vonak  izeth iztol  ereketh eertol
ynakath yntol el zagathwan annera
hogh a furatoth bal kezewel megh
eertetek ees azth az kereztfahoz
zeghezeek annak weweek o keeth

r
labayth hath azok ees kozel sem eryk
a furatoth Arra megh azonkeppen
koteleth kothenek Mynd addeegh
hwzak vonak  myglen mynd izrol
izre errol erre Jnrol ynra oteth el
nyoytak hogh a furatoth o labaywal
megh eerteteek ees azokath ees az
kereztfahoz zeghezeek Mynd ezekbe
mykeppen enghedelmes barran senky
nek nem panazla hanem Nagh keges
bezeeddel o zenth atyanak konyorogh
vala mondwan Atyam bochassad
megh o nekyk merth nem tugyaak
myth teznek Zenth bernald doctor
wgh mond hogh az zeghek nem
woltanak elosok hanem themeer
dokok Nem wolth semmy elosseghe
ees nem chak az hwsth hatya wolth
altal de megh az ynakath es a
hwssal egetombe ky zaggagyak
volth Nagyobb faydalmeerth

v
Zenth Gherghor wgh mondh Az
Sidook veteek a kereztfath a foldre
ees christus kezeith ky nyoytwa
rea fekoteek ees testenek meerteke
zerenth harom Furast tonek az
kerezthfaan ees az kereztfa ighen
kemen vala az vas zegheknek semy
ely nem vala hogh az artatlan
testoth kemeenben zaggathatnayak
Elezteeb ew kezeinek fel zeghezeseert
mynd ew testenek ynai Sogorgany
kezdenek ees mynd ew testeeth megh
zoroytak hogh az bal kezeeth altal
akarnayak zeghezny nem eri vala
a Furatoth tahath hwzyak vala
zoroythwan kotellel Genghe testeeth
ees az nagh hwzas myath kezde
ew teste teteme egmastool el ozlany
ees el zakadozny parczagwan
hogh lattathnak vala mynd
o tetemy Azonkeppen labayt

r
huzwan az furathra kotellel
Ezonkeppen nagh vas zeghghel
altal zeghezeek  Nekyk labbal
nyomwan  nekyk kezzel otet veruen
Merth a kereztfa zeltelen vala
azeerth eggyk labath masyk ala
teweek es ozue kemenyon zeghe
zeek ees a zeghek oly themerdo
kok valanak hogh a seboket mynd
be telyk vala ees veer semmy ky
nem ioheth vala ees edes ziz anya
halwan az veroknek chengheseeth
Merth az sokassagnak kouole vala
ees az sokassagtol nem lathatya
vala ihesust Mykoron a veroknek
chengese be mene folebe ees az
ziznek ziweben tahath megh
zorolanak ees monda Oh ennekom
een fyam meghalok Ees mykoron
halla a veroknek masod cherdoleseet
Esmegh azonkeppen mondai Labam
es kezem

v
Ees ez zokath ky bochathwan
foldre le esseek mykeppen holth
eleuen chak zywe alygh lebegh
vala  Ees vas vellakkal fel eme
leek az kereztfath myglen a fa
a foldbe menth vala addeglan a
sebok megh nylanak a testinek
nehessegheerth megh nylanak
a sebok ees o vere kezde thahat
ky iony azerth gondolyatok zeghe
nyok Christusnak serelmeth
es o faydalmath Ees annyanak
mykoron latha fyat ruhaiabol
megh foztani Mezeitelnenyl
a kereztfara le thereiteny kezeit
vero myat zeghekkel altal
zeghezny ees a tolwayoknak
eggiketh yob felol masikath
balfelol fezeithven kozebbe
ihesusth Jt be thezleek az zenth
iras Gonozokhoz hasonlatoth

r
Ees be theleek az iras ky wgh
mondh Megh asaak een kezei
meth ees en labaymath ees
megh zamlalaak mynd een
tetemeymeth  Mond vala ihesus
atyam bochassad nekyk merth
nem twggyak myth teeznek
Azeerth kereztyen embor tanoly
Christustol bekeseghot awagh
zenwedetoth Merth palmakkal
megh veretotth ostorokkal osto
roztatotth Tiuis coronawal
koronaztatotth vas zeghekkel
zegheztetotth nyalakkal for
toztetott ees megh karomlatot
ees halalra karhoztatotth de
maga mynd ezoketh el feled
wen wgh mond atyam bochassad
nekyk Azerth ne mongya
valamely  Kereztyeen embor
nek magaat ha cristusth elle
seghenek zerelmebe nem koue
tendj

v
Ees pilatus a kereztfara neweth
ekkeppen ira Nazareth beli ihesus
sidooknak kyralya va vala irwa
sidowl Gorogyl ees dyakwl
merth az varoshoz kozel vala
a hel holoth megh fezeitottek
vala oteth  eez neweth kedeglen
sok sidok megh olwasaak ees mon
dnak vala a papifeiedelmek ees
a zerzetos sidook pilatusnak Ne
iriad sidok kyralyanak  hanem
eztiriad hogh o mondotta Sidok
kyralya vagyok  Felele nekyk
pylatus A myth megh irtam
megh yrtam  hogh ez ielon valo
iras be telneiek A myth irtam
megh hyhatatlan irtam
A vitezok hogh megh fezeytottek
volna otet weweek o ruhaiat
ees theweek neegh felee ees az
neegh viteznek iuta eg egh
benne azeerth mezeitelen az

r
az kereztfan fygh vala Ees mynd
veerrel megh verosylth vala ees
feketyl vala Azeerth ihesus harom
zyny vala Azerth oh alazatos
lelek Nezyed the zeretodeth ihesusth
vereseegnek kennyawal ees lassad
otet zarandoksaggal  harom zyny
zazlowal  Merth ew ziz testenek
feierseghe ees ostoroknak fekety
helye ees voros veernek ky otlese
oteth mutatyak harom zynynek
Ees a kontos vala varratlan folol
kothoth Azerth mondanak a vite
zok egmasnak  ne meteeliyk
megh otet hanem vessonk nylath
raytha kye legen hogh az iras
be telneieek mondwan Megh
oztaak een ruhaymath ees rayta
vetenek nylath Alwala a neeph
varwan el mulwan oteth Megh
karomlyak vala feioket ingatwan

v
Ees mondnak vala Vav ky megh torod
istennek templomath ees harmad
napon esmegh fel tamaztod ha isten
nek fya vagh zabadohad megh
ten magadath ees zalle mastan az
kereztfarol ees hyzonk nekod
Azonkeppen az papy Sidofeiedelmek
megh mevetyk vala a bolch ees
veen sidokkal mondvan egebeketh
megh zabadoytott on magath nem
zabadoythaythya megh ha Sidoknak
kyralya zalyon le a kereztfarol ees
hyzyyk oteth Jstenbe byzotth zabado
ha megh otet mastan ha akarya
A Tholway eggyk  kynek Gestas
vala newe megh karomla ihesusth
mondvan ha te vagh a christus zaba
dohad megh magadath ees mynketh
Felele a masik ky ioob felol vala kynek
dysmas vala newe ees feddi vala
az bal felol valoth mondvan Te
sem felod istenth ky azon karhozatba
vagh Merth my igazan teteme
nyonkeerth valywk ekkenth

r
de o semmy gonozth nem totth Ees
monda ihesusnak Vram emlekoziel
megh een rolam mykoron iutandaz
te orzagodba Wgh mond zenth
agoston ky thaneytya volt oteth
chak az akky melleie fygh volth
Monda neky ihesus Byzon mondom
te nekod hogh ma velem leez para
dichomba Wgh mond zenth Ber
nald bodogh azzon kepeben Lathvan
Maria ew fyath hogh ymmar myn
donostol fogwa megh fogyatkozyk
vala ees semmyt nem mondvala
neky Nehezelven hogh a tolway
nak zolna ighen megh kezde nehe
zylny ees mondany een fyam halla
tyk te zood en fylembe nem konyo
rolz en raytam Juhodnak keserose
ghewel hyedelmnekol enghometh
megh fogyatkozny hadz ees ala
foly vala a veer neegh felol a farol
kezeirol ees labarol a megh zee
hezesrol Ees o orczaiabol mynden
zepsegh ky kolth vala

v
Merth Mynden Embori allathnal
dizesbnek lattatyk vala ees ymar
dyztelembnek teczczyk vala ees latom
vala en magamath el valny tole kyth
zyltem vala Merth egeeb sem vala
hanem nekom chak eggetlen egh
vala azerth fogoth vala engometh
banath ees nem vala honnan valmy
kewes vigasagoth venneek O fyam
te el menesod altal yara az een zyve
meth ees en lelkometh te zauid megh
keserhotenek eghometh De mondon
vala zeretho fyam ky adnaya een
nekom hogh een megh halyak erted
eedes fyam Oh en nyawalyas myth
tegek megh hal een fyam Myre
nem hal itt vele ozue megh o banatus
annya  Oh zeretho fyam O eggetlen
egh edes fyam ne akary engometh
el hadny avagh hwz vtannad te
hozyad hogh halyak veled ozwe
megh Oh halal ne akary Ennekom
enghedny

r
teen magadath ennekom Myndon
nek folotte engheggyed  ees ennekom
ky vagyok telyes mynden kese
rosegghel zakazd megh eromet 
Awagh agh kennak auagh fyam
mal ozue ely megh Oh en zere
to eggetlen egh fyam egetlen
egh oromem een lelkomnek eelete
ees myndon vigasagom teged
hogh een halyak megh mastan
itt ky teghodet halalra zyltelek
O een edes fyam esmeried megh
te nawalyas anyadad halgasd
megh een ymadsagomath Illicc
hogh fyw megh halgassa o elhagyot
annyath keerlek halgass megh engo
meth fogagh az te kereztfadra hogh
ky eegh testbol eelnek eggh zerel
mel eegh masth zeretteek  eegh
halallal halyanak Monda az
sidooknak Oh kegetlen Sidook O
nawalyas sydook ne akariatok

v
Ennekom Enghedny Meerth een
eggetlen egh fyamath megh fezei
tottetok  Annyath ees megh fezohe
tok awagh akar mynemo egeeb
kemeen halallal megh olyetok
Oh ennekom merth eleth megh hal
ees oduosseegh oletyk ees foldebol
ky vettetyk annyanak myndon
hiedelme  annyath fyawal ozue
el vegetok O dragalatos fyam O
kegelmes zylottem O ergalmas fyam
fogaggyad anyadnak ymadsagath
Ne leegh anyadnak kemeen ky myn
donnek myndon koron voltal kegel
mes  fogaggyad anyadath veled
ozve az koroztfan hogh elion veled
halalnak vtanna Myndonkoron
Semmy edosb ennekom hogh teghodeth
az kereztfan olelven megh halyak
Semmy nekom keserob Mynth halalod
vtan valo eletom Oh ennekom
zereto ihesusom ym megh halok
hyedelnekyl ees Simeonnak tore
een zywemeth altal verj

r
Oh ennekom mely banatos atte el
menesod en tolem oh en zereto
fyam megh feketyle nekom az
nap ees ez velagh megh fogya
Oh ennekom Merth te ennekom
atyam  iegesem  fyam vram ees
Myndonom valal Jmmar elok
atyam nekyl iegosom nekyl ozue
gywl  magzatomtol el puztulok
vramtol el valaztatom Myndonth
el veztok Oh en edos fyam Myndon
nekod leheto te nem akarod hogh een
veled ozwe megh halyak Nekom
hagh valamely keges thanachoth 
kynek felele ihesus zenth irasbol mond
van Azzonyallath ime te fyad  vala
zenth ianos otth zomorw orczaual
myndonkoron sirwan olyha azt
mondanaya Oh een edes anyam
ky gyarlo vagh sirasra te tudod
hogh arra iottem ees arra zylettem 
te toled emborj testotth arra fogattam

v
hogh kereztfan valtanam een
megh emborj nemzetotth Mykeppen
telnenek be az irasok akkenth
kyth adoth nekom een atyam
nem akarodee hogh megh zenveg
gem azt harmadnapon nekod
dicheylwen megh ielonom
halattaymbol fel tamadok Ne
akary Sirny  Monda neky Jme
te fyad Janus  Ees Janusnak monda
Jme te anyad  O Ianus een atyam
fya nekod otet hagyom bannyal
vele  sonha el ne haggyad Neky
zolgal ees oteth vigaztalyad een
kepombe  Latam oteth bankodny
nagh banath ees nagh nehesseegh
zalla een kesero zyvemeth Jm
halalomhoz kozel vagyok ees
megh fogyatkozom tobbeth sem
elhetok Ianus megh olele
Mariath mondwan O banatus
anya ergalmaz ennekom ees
veegh valamy kewes erosseghoth

r
Ees batorsagoth Christus lata hogh
egmasth megh oleltek  o akkerezt
fan syrwala annya a foldon ees
zenth Janus vele ozue Oh mely
valtsagh nekod ziz maria  Janus
nekod adatek ihesuserth zolga
vreerth thaneywan mestoreerth
zebedeus fya isten fyaerth  tyzta
embor a tyzta isteneerth  Ees
az ydotol fogwa az taneywan
vewe oteth anyawa Wgh mond
zenth agoston hogh azzonyonk
marianak megh herwadotth wolth
banath mya orczaya Ees zaya
megh veerosylth volna christusnak
veretol Merth megh chokolyavala
az o sebos verenek ceppeneseeth
Tahath christus annyanak mond
hatta volna Mynem adatyk ioerth
gonoz Merth vermot asanak een
lelkomnek Jm een dragalatos
anyam Myth vallok te nemzetod
tol een adeek te nepednek kyraly

v
koronath Ok nekom adanak feiem
be towis koronath Een adeek o kezokbe
kyraly vezzoth ok nekom adanak
megh awolth nadzalath Een ruha
zam nepedeth neghven ezdendoigh
ok enghometh megh foztanak ees
ruhamon nylath vetenek Een az
kyetlembe mennawal elteteem
oketh  ok nekom az ethokerth Epeet
adanak een az koziklabol vizeth
adeek nekyk ok enghometh eczettel
itatanak Een ky zabadeytam oketh
egiptom nepenek kozepibol ok
enghometh helhozteteenek keeth
tolway kozotth Een oketh ky zaba
deitam pharahokyralnak hatalma
bol ok enghometh ponciuspilatusnak
adanak ym een zereto annyam
melyeketh ennekom en io tetomerth
adanak merth megh likaztaak
kezeymeth labaymath Ees ruha
mon nylath vetenek Vgh
mond zenth agoston hogh christus
a kereztfan fygwen testamentomoth

r
toth volna Myndonnek kegesseeg
nek mywelkodeseeth ozthwan
Apostoloknak haborusagoth Sidook
nak testeeth attyanak leelkeeth
ziz marianak vezerloth zenth Ianosth
Az tolwaynak paradichomoth
bonosoknek pokloth penitencia tarto
kereztyeneknek kereztfaat hagya
hatod oratol fogwan kylenczed
orayglan seteetsegh lon mynd ez
foldnek kereksegheben ees megh
feketole a nap mynth velagotmya
ees kylenczed oran kealta ihesus nagh
zowal ees monda Eeen istenom
een istenom myre hagyal eel engho
meth Az oth allokban nekyk
halwan ihesusnak kealtasath mond
nakwala Jlieesth hyia ees nekyk
mondnak vala  had lassuk ha
iliees eel io megh zabadoytya
oteth Twdwan ihesus hogh myn
donok megh tokellettek volna
hogh iras megh tokellethneiek
Monda Zomehozom

v
Vgmond Zenth Bernald Byzon
zomehozol nem vizeth sem
egeeb nemo venerekoth hanem
bynosoknek ergalmas hyteeth
kyknek iduessegheerth magadat
ely kemenyon kenzatad az idoben
vala eczeth cz az ysoppal kornywl
toltoekh adaak zayahoz  Ees adnak
vala neky innya borth meregghel
ees epeuel megh elegyoytwen hog
be telneiek a propheta mondasa Een
ethelomre adanak epeeth ees een
zomehsagomra eczetoth hogh zaia
ba votte volna nem akara megh
ynnya az vitezok megh mewetyk
vala eleibe menveen Ees az eczetoth
neky advan mondnak vala neky
Ha te vagh christus sidoknak valaztott
kyralya zabadohad megh magadath
Egebek mondnakvala veztegy
lasswk ha el io elies ees megh
zabadoytya oteth Azzonkeppen
az papifeiedelmek az veen sidokkal
megh mewetyk vala mondvan
Vaw ky megh thorod istennek
templomath Ees harmadnapygh

r
Esmegh fel allatod ha istennek fya
vagh zalle mastan az kereztfarol
ees hyzonk te nekod Hogh ihesus
votte wolna az eczetoth monda
Be toltenek az zenth irasok Tuggya
vala ihesus hogh o kennyarol myndon
irasok mynden peeldazasok Myndon
mondasok istennek myndon mon
dasa es parancholatya megh
tokellottenek volna on testheen
myndon nehesseghok  myndon
nemo testok myndon vtalatossagh
Myndon zarandoksagok Myndon
lankatsagok Ehseghok zomehsa
gok ees hogh Myndon testhewel
kennak neheesseegheeth vallotta
volna nyelwe sem maratt artat
lan  merth vtalatos venerekokkel
itataak Ezonkeppen megh emezte
teek o testhe Esmegh kealta ihesus
nagh fel zowal ees monda Atyam
te kezeidbe ayanlom een lelkometh
Vgh mond Beda hogh cristus
az ordogoth az kereztfanak iogyan
latta volna Azeerth monda

v
Atyam te kezeidbe aianlom Eeen
lelkomek Wgh mond zenth
bernald magasra haga ees eros
sen kealta hogh mezzeb halla
neiek ees senky magath megh
ne menthethneie de kealtasnak
konhullatasth ada hogh embor
vele ozue Etyrne ees az nehesseg
nek zawa kyerth myndonth
ez velaghy allatoth megh fessle
ny lattatyk  Foldek yndulnak
kouek hasadoznak Coporsook
megh nylnak Templomnak
Soporlaha ile zakad  ees menny
eegheko velagossagokbol megh
setetolnek Chak embor nem
konyoryl kyerth kristus megh
oletyk ees azth mondwan
feieeth le haythwan  ky bochata
zenth lelkeeth Jm templomnak
soporlaha ile zakada folyl
mynd ala ees fold megh
indula Ees kozyklaak le zaka
dozanak ees coporsook megh
nylanak

r
Ees sokaknak teste kyk megh
holtanakvala feel thamadanak
ees az serokbol ky iowen o fel
tamadasoknak vtannal iovenek
az zenth varosba ees ielonenek
sokaknak  Ees centurio oth ky al
vala ees kyk o vele otth valanak
orizik vala ihesust Lathwan fold
nek indulasath ees egeeb chodakath
kyk leeznek vala  Ees hogh keal
tassal megh holth wolna ighen
felenek ees dichereek istenth
mondvan Byzon isten fya vala
eez ees igaz embor ees mynd
az sokassaagh kyk valanak ott
Ees varyakwala az chodakath 
Lathvan kyk leeznek vala
melioketh verikwala ees az varos
ba be theernek wala ees o esme
roy alnakvala thawoly tole
ees az azzonnepek kyk oteth
kouetteek vala Galileatol
fogwan  zolgalwan neky

v
Egetombe mennek vala mariaual
ierusalembol merth az sidoknak
nagh innepok vala hogh ne ma
radna o teste zombatra Merth
nagh Jnneph vala az zombath
kereek pilatusth  hogh megh tor
neiek labokath ees el temetneiek
hogh az innepre oth ne marad
nanak Eel iovenek a vitezok
ees az tolwayoknak megh torek
zarokath  hogh mykoron kedeegh
mentek volna ihesushoz hogh
latak hogh megh holth volna
nem toreek megh neky zarayt
hanem eggyk az vitezoknek kynek
longinus vala newe  Lanchaval
ew oldalath megh nytha azaz
megh oklele Ees legottan io vala lara
az sebbol veer ees vyz Ees az vitez
nek vala vak zome hogh megh
oklelte volna ihesusnak oldalath
az Lancharol Cheppene egh cepp
veer zomere legottan megh nyleek

r
Zome Ees neky wgh tetteek hogh
olyan zome lon mynth germok
voltaban ees olyan iol lathna ees
azeerth benne hywn  annak vtanna
martirumsagot valla kapadoeiaba
Cesarea neuv varosba  ees nagh
choda hogh holt testbol weer ees
vyz ioue ky Ezt ky latta byzonsa
goth tot rola ees igaz neky byzon
saga ees o twggya merth byzon
a myth mond hogh ty ees higgetok
Ezok arra lottek  hogh prophetaknak
irasy be telnenek Tetemeth megh
ne torietok o belole  Ees mas iras
wgh mond  Lattak kybe gyakdos
taak Hogh kedeeglen esthwe
lotth wolna  merth nagh peentok
vala Joue neminemo embor aro
matiabol kynek vala Joseph newe
ky vala Jambor ees igaz embor
vala ees ihesusnak vala titkon
valo taneythwanya sidoknak
felelmeerth ees istennek orzagath
varando vala

v
Eez embor nem enghedotth vala
a sidoknak chelekodesnenek ees
tanalchoknak be mene pilatus
hoz ees Byzwan kere otet ees
kere otesteth pilatus  legottan
ada merth tuggya vala hogh
megh holth Ioseph voth vala
Gyolchoth  Ioue ees leweve
ihesusnak zenth testeeth  ees ioue
Nicodemus ky ihesushoz eleeb iotwala
eiel hozwan nemes kenetoketh
mynt zaaz fonth volna kyth vot
vala ihesus testenek Ees be takarak
tyzta gyolchba ees megh keneek
nemes kenetokkel  mykeppen
sidoknak zokasa vagyon teme
teesre Ees a helyon holotth
ihesus megh fezeitetotth vala
ott keerth vala ees a kerbe
vy koporso  kybe meegh sen
kyth nem temettek vala

r
Azeerth otth az sidook innepeiert
temeteek el ihesust ees ioseph
tewe ihesusnak zenth testeeth
onnon vy koporsoiaba kyth ky
faragothwala kobol Ees az
ckoporsonak aytoiara nagh kouet
tamazthwan ees el mene
Valanak otth thauol nezwen
kyk kozot vala Maria kysseb
zenth iacab annya ees Ioseph
annya maria  Ees salome
leanya ylwen a koporso ellenebe
Nezyk vala holotth tenneiek
a pentok el multwala zombatra
verrad vala Elmenenek ees
alkotanak kenetoketh hogh mynth
az zombath el mulneiek ionenek
megh kenny ihesusth Ees zombaton
vezteglenek az parancholat zerenth
Masod napon a papifeiedelmek
ees irastudo sydook golenek
pilatushoz Ees mondanak neky
Vram Megh emlekoztonk merth
az hyteto vgh mondwala eleuente

v
Harmad napon fel tamadok Azert
oriztessed a koporsooth harmad
napigh merth ne talantan
el ionek taneythwany ees el
vrozyak oteth ees az nepnek
azt mongyak  hogh fel tamadoth
halottaybol Ees az vtolso tewol
ghees gonozb zlezen az elebi
nek Monda nekyk pilatus
Menyetok el es orizietok mynth
iobban tuggiatok azok kedeegh
elmenenek megh orizni a kopor
sooth ees pecheettel megh pechet
leek a koueth  Lathwan ziz
maria hogh el akarnaiak
temethny ihesust es mykoron
az kereztfarol le akaryak vala
venni Monda nekyk Lassan
vegetok istennek newe hogh
maszor ky ne otlyek en ham
nak veere Mynth le votteek
volna Legottan veue oteth

r
olebe A foldon ylwen hol vele
bekelyk vala hol neky zolvala
hol feiet hol orczaiat  hol kezeit
hol labayt ees o derekat megh
kemenyeitwen chokolya vala
Ees mongya vala Oh en fyam
nekom myre nem felelz Nemde
ezee atte aldoth zaad ky sidok
nak chodakath edesen predicalvala
kezeetth chokolwan ees mondwan
Oh en zereto fyam Nemde ezokee
atte kezeid kyk Sidoknak choda
kath teeznek vala  Labait bekel
ven vgh mondvala Nemde ezokee
allabak kyketh a sidok gyakor
ta ymadnak vala Nemde ezee
az oldalak awvagh derekad
kyth ely yghen zeretnek vala
Ees kemen kenokath thewen
egeeb nemo testodon  Ees myn
den tagyara kylemb kylemb
siralmakath tezon vala

v
Ees anny vala az siralm ees
konveknek hullasa  hogh o zenth
fyanak testeeth a werbol vele
ky mosta vala
Jmmar hogh el akarnayak temet
ny Nicodemus ees Ioseph  Semmy
keppen az o kegyos annya nem
haggya vala hanem wgh
mondwala meegh eegh keuesee
Megh haggyatok ennekom hogh
syrassam awagh sirathassam
oteth  vagy o orchaiath be fodteek
a wagh takartaak mondotth
O en baratym ne temesseetok meg
len el oteth  aggyatok otet az
nyawalyas annyanak hogh
ymar tarthassam otet meghalvaia
Ees ha el akariatok otet temethny
temesseetok annyath ees el hawal
  Ees mynd a konyol allok sirnak
vala Jnkab annyanak banatyan
awagh keseroseghen honnem
a fywnak serelmen

r

Iolleheth alygh Zolnak vala
banatheerth ees siraseerth de
maga mondnak vala akkyk
oth alnakvala  Oh azzon keronk
teghodeth elegogeel keserosegon
haggiad el temethnonk oteth
Maria kedeglen semmykeppen
nem valhatyk wala megh o
zenthfyatol  hanem erouel
othole el weweek ees el teme
teek oteth completanak ideien
El themethven Jmmar annya
fekzon vala az seron awagh
az koporson keze el teryeztwen
ees wgh mond vala Aldotth
leegh en zereto fyam ees aldotth
legen a they akkyth nekod
attam ees aldotth a gymolch
ees myden munka kyt te veled
  tottem Een zereto edes fyam
Eahat zenth Janos kesero sirassal
fel emele annyath ees haza
viue

v
Ees sok azonnepek keserykvala
oteth sirwan
Azerth gondolyatok mynd Mykep
pen mardoth zizmaria puztaulvan
ew fyatol hyzom hogh mykoron
Zenth Janos hyya vala oteth
tahath ziz maria nagh kesero
sirasokath tezen vala mondvan 
Nem een zereto fyam zawa
eez Nem eggetlen eggen zawa
eez Azeerth eez anyath azaz
Christusnak keserwes zyleiet
keerywk hogh mynketh bynese
keth ayanlyon ew rzeretho zenth
fyanak  ky aldotth orokkol orokke 
Amen
Ezor otzaz hatod eztendobe
zenth vilhelmus napyan

r

Kezdetnek ayoitatns gondo
latok awagh ymadsagok myn
den orakra ees elozor comple
tara veternye elotth
URam ihesus ehristus ky az te hala
lodnak elotte weeros verokkel verei
tozel  Agh ennekom ez elettnek
nyawalyassagaban veled vereitoznom 
hogh hewsagos nywgodalmal el ne lan
kaggyak  hanem az een orczamnak
veereeben te veled eelyek elo kenyerrel  Ees
a te vereitekodnek dragalatos vrwssaga
vigazyon megh enghemeth koorth  Ees
helhoztesson a mennyei vdwarba  Ees
ky akaral ludasnak apolgatasanak myatta
az kegetlen sydoknak kezeben adathny
Ees vitethny kotozwen annas hazahoz 
hogh az orok halalnak koteleith my
rolonk el venneed  keerlek teghedeth ne
akary enghemeth adny az een

v
ellenseghymnek kegetlen kezyben Ees
zaggassad megh az een veetkozotth lel
komnek o koteleith  hogh batorsaggal
kealthassam  dauid prophetanak mondasath 
Megh zaggataad vram isten  az een kote
leimeth  Annak okaerth dicherethnek
aldozattyawal aldozom te nekod Amen
veternenek ideien
URam ihesus christus Ky ewnek ew
vadaban  Annasnak elotte az al
noksagnak zolgayatol az archwl
chapaasth el zenvedeed Ees enghedeed
tennen magadath kotozwen kayfashoz
vynny  Ees mynd eeth altal sol bozzu
sagokath ees nyawalyassagokath
zenvedeeh Keerlek aggyad ennekom
bonosnek  hogh az te zenth newednek
dichosegheerth hasonlatos bozzusago
kath orwengek zenvedny hogh eer
domlyek orok oromekkel elny Amen

r

Ees Kerlek hogh a te Kegessegos zome
iddel kykkel petorth az megh tagadaas
nak ideien tekeenteed  engomet nya
valyas gyarlo bynosth gyakorta
megh thekench  ky theghedet megh
tagattalak gonoz gondolatymmal
Bezedimmel myvelkodetymmel Ees
tunyasaghymmal  Hogh esmeerhessem
megh en az en Fogyatkozasymath
ees tarthassak penitenciat ew rolok
hogh ekkeppen bochanatoth ees malaz
toth nyerhessek te nalad Amen
Elso oran
URam ihesus christus ky napnak elso
horayan Enghedeed te magadat
kothozuen vyny az Sidoknak
golekozetibe Ees sok bozzusagoknak ees
bozzubezedoknek vtanna Kayphastol
pilatoshoz akaraal vitetny  Holotth az
sidoktwl gonoztewonek ees halalra
meltonak iteelteteel  Ees sokakban

v
Vadoltataal hamyssan Ees pyla
tostol herodeshoz vitethny  ees otth
vadoltatny  ees bolondnak akaral
aleitatny  ees megh vtaltathny 
ees feyeer ruhaban zenvedeed
magadath megh chufolny  Annak
vtanna ezonkeppen megh chufoltat
van ees feyeer ruhaban oltoztetwen 
esmegh pylatoshoz bochattataal
Kerlek teghedeth agh ennekom bozzusa
gokath ees bozzubezedoketh az te zenth
newednek dichosegheerth ke Bekeseg
ghel ees orvendetosseghel el zenvednom 
hogh een ielohessem oruendetossegghel
az te zenth zynod elotth Ees nezhessem
myndonkoron az te kewanatos orehadath
Amen
harmad oran
URam ihesus christus ky napnak har
mad orayan Akaral my erottonk
megh ostoroztathny zabadoh megh
enghometh az orok haragnak

r

ostorytol Melyeketh een eerdomlottem
Ees az te zenthseghos feyednek sanyar
hgatasynak myatta  melyeketh zenve
deel az koronazathnak ideien Sanyar
gassad megh az een elmemeth Hogh az
arto genyerosegoketh el tauoztathas
sam  ees ky sokkeppen megh chufolta
taal  ees veghezetre halara karhozta
tataal  Aggyad hogh tawoztathassam
el pokolbely ordognek chufolasath 
ees az orok halalth  Ees viseleed vram
az te koroztodeth  Aggyad nekom ees
vram isten viselnom Az een koroztometh
Ees teghodeth kouethnom  Az Enymeth
mondom ky az een bonometh illety  kyth
ayeitatossaggal ees zabad akarattal
Fel vezok  hogh ennek myatta iwssak
az orok dichosegre Amen
hatod oran
URam ihesus christus ky napnak hatod
orayan Az kereztfanak elotte myr
rawal awagh merogghel elegyeitot

v
Borral itataal Ees te ruhaidtol megh
foztataal ees az te kezeidben ees laba
idban kemensegos vaszeghekkel altal
vereteteel ees kegotlenwl az korozth
fahoz zeghezteteel ees az koroztfan
fygwen sokaktol megh karomlatal
ees megh chufoltataal esmegh czettel
eczettel itataal Aggyad ennekom vram
isten ky az en boneymerth az gotrel
meth eerdomlottem hogh te read neezven
myndonostol fogwan testbe et lelokbe
megh sanyargattassam hogh myndon
bozzwsagh ees bozzubezeed ees gyalazath
megh vtalwan te veled az koroztfahoz
zeghessem hogh semmyt ne zeressek
hanem tegod megh fezolth christust Amen

URam ihesus christus ky napnak
kylenczed orayan koroztfan
fygghel ees nagh felzowal
kealthwan atyadnak kezeiben

r
Ayanlad az te Zenth Lelkodeth Ees
feied lehaytwan azon te zenth lelkodet
ky bochataad ees megh halwan az
viteeznek lanchaya altal veveed az te
zenth oldaladnak ew sebeeth kerlek vram
isten meltoly mastan ees myndonkoron
az een lelkomed nalad ayanlwan tar
tanod ees meltoly az zywemeth zere
tethnek twzewel al megh gheriezte
nod ees meltoly az een zywembe az
te testodnek ew sebeyth be nyomnod
hogh ezoknek myatta zertelen gondo
latokath az een zywembol ky rekezthes
sek ees ennek vtanna az een eletom
nek veghen az een lelkometh az te
zenth kezeidben ayanlhassam hogh
meltolyad oteth az angyalokkal hel
hoztethny Amen

U Ram ihesuschristus ky vechernye
nek ydeien Iosephnek altala
az koroztfarol az ew karyay kozotth

v
Akaral le vetethny Ees az the zomo
rusagos anyadtwl ees egeeb baratydtol
Sirattataal Kerlek  teged  Engometh
naponkenth yozagokban enghegh
oregbylnom ees aggyad hogh az by
noketh kykeerth megh fezeiteteel ees
kykerth wgh mynth vyonnan megh
fezeitetok megh syrathvan ees el
hagwan Eerdomlyelek teghod az
kereztfarol le vennom  ees theghedeth
mykeppen az dragalatos myrranak ew
kotholekeeth az een zerelmemnek
karyay kozze zoroytanom  holoth
een zeretom meltoly myndenkoron
megh maradny Ees meltoly engomet
orizny pokolbely ordoghnek ew
torytol hogh se itth se az mas velagon
toled el ne zakadhassak Amen

r
URam ihesus christus Ky kompleta
nak ydeien dragalatos kenetokkel
akaral megh kenettethny gyolch
ban ees egeeb lepodoben akaral be
takartathny ees te anyad ees egeeb
baratyd syrwan temetesre akaral viteth
ny ees el temettethny kerlek teghod
vram isten aggyad ennekom hogh draga
kenetokkel teghod megh kennyelek
buzgosagos aieitatossagomnak ees yo
eletomnek myatta Gyolchban ees
lepodokben tegod be takaryalak tyzta
sagus kewanatomnak ees tyzta lelky
esmeretomnek myatta syrassalak
teghodeth penitencia tartaasnak ees
raytad valo konyoroletnek myatta
ees hordozyalak karomon zeretetbol
ees alazatossagbol zarmazotth myvel
kodethnek myatta ees temesselek
el theghedeth az en zywembe gyakor
ta valo megh emlekozethnek myatta

v
Hogh een ees tenekotdh el teme
totth te veled eerdomlyek ywthny
az fel tamadaasnak dyehoseghere Amen

Dicheretoketh ees hala adasokath
adok tenekod orok myndonhato
Jsten az een teromtesomnek ayan
dekyrol kyben ennekom meltalan
zogalo leanyodnak testot ees lelkoth
attaal Ees engometh az te hasonlatos
sagodra ees zemeliedre teromteel
ekoson  Ees kereztyenoknek kozybe
zamlalal Az een oth erzekonseghym
be ekoson ees telyeson zerzeek myn
oktalan teromtott allatoknak folotte
helhozteteel az te zenth angyalodath
mennyorzagbol mestorwl ees
zolgawl nekom adaad ees engomet
naponkeenth veetkozoth ees az te

r
Parancholatodath megh torooth
megh nem gotreel hanem ergal
massaggal enghometh magam megh
fcddeesre varal kegesen megh hywal
malaztoth eerdomomnekyl adaal
az eletoth ees ergalmassagoth kyth
az te valaztottydnak oroktool fogwa
zozzel ennekom ees ighereed Mely
adomanyokeerth ees ayandekokeerth
Felsegos isten legen dichereth ees
dichoseegh tenekod mynd orokkol
orokke Amen

OJhesus kristus tegod zeretok
nek orok edosseghe myndon
erometh felywl mulando
vigasaagh ees kewanath
Bynosoknek iduosseghe ees ze
retoie ky the genyeroseghed mondod

v
Emboroknek fyawal lenny Emborok
eerth emborre lool ydonek vegheben
Emlekoziel myndon gondolatydrol ees
melseghos zomorwsagodrol kyketh
emborj testben zenvedeel  idwessegos
kenod ideienek elotte Emlekozieel
megh az banatrol ees keserysegrol
kyth lelkodben tennen magad valwan
zenvedeel Mykoron vtolso vacho
ran taneythvanydnak te testedeth
ees verodet adaad ees labokat megh
mosaad ees edoson ewketh vigaztal
wan onekyk rokonvalo kenodath
eloue megh mondaad Emlekoziel
az rezketegsegodrool kyketh te genye
rw testodben kereztfanak kennya
elotth zenvedeel Mykoron harom
ymadsaagh vtan ees verosverod
vtan tulaydon thaneyvanyodmya
el arultatolwala ees valaztotth

r
Neped myath megh fogtatolvala
harom byro myath hamyssan iteelte
tolvala valaztotth varosban hwsueth
idoben testodnek veraglo yfywsaga
ban artatlanul karhoztatolwala
hwzattatolvala tazigaltatolvala ha
gyaptatolvala tulaydon ruhadbon
foztatolvala  ydegon ruhakkal ru
haztatolvala Nyakaztatolvala nya
kon chapassokkal ees archulchapasokkal
verettetol vala  Ozlophoz kotoztetol
vala  Ostoroztatol vala  toviskorona
val koronaztatol vala  Naddal agyon
verettetol vala  ees zamtalan patwa
rokkal zagattatol vala  Kerlek ez
elool mondoth kenydnak kyketh kerezt
fanak eleyn vallal emlekozetyerth
Aggyad nekom byneymnek bochanatyath
Halalomnak elotte zyvemnek byzon
torodelmeeth tyzta gyonasth mel
tanvalo eleghtetelth Ees myndon
byneymnek bochanatyath Amen

v
O Jhesus Angyaloknak Byzon zabad
saga genyerwsegnek para
dichoma Emlekoziel megh az iedes
rol ees irtozasrool kyth zenveczvala
Mykoron mynd the ellenseghyd my
kenth eros orozlanok teghodeth kornywl
foganak ees hay nyeuesokkel pog
dosesokkel koromlesokkel ees egeeb
hallatlan bynokkel tegod edes christus
ihesus zomorwytanak ees myndon
gheniyet bezeeddel keserw verese
gokkel kemen kenokkal vram ihesus
kykkel teghodet myndte ellenseghyd
illetenek Kerlek teghodeth o ihesus
christus hogh mench megh enghometh
myndon ellenseghymtol lathatok
tol es lathatatlanoktol ees aggyad
ennekom te zarnadnak arnyeka
alatth te yduegsseghodnek oltalmath
Amen

r
O Jhesus vilagnak gyaratoya zy
veknek edosseghe elmeeknek
nek nagh lassusaga kyth sem egh
merteek igaz kerek segghel megh
nem meerheth ky foldeth arazodban
be rekeztod Emlekoziel keserv kenodrol
ees zerelmedrol kyth zenvecz vala
io ihesus mykoron zenth kezeideth kerezt
fahoz tompa zegghel elezteeb be ze
ghezeek ees te genyerw labaydath
altal furak merth nem valaal illendo
o akaratyoknak  sem teghod illetny
meltok valanak  serelmet serelmedre
te sebeidnek adanak ees oly kegotle
nwl hwzanak ees kyfezeitenek kerezt
fanak hozyaban ees zelere hogh
myndon te taghydnak yzy el ferolnek
vala keerlek teghodeth keges ihesus
edos christus  Ez zenth ees keserw kerezt
fan valo zerelmednek nyomorw
sagaerth hogh aggyad ennekom  te

v
felelmedeth Ees zerelmedeth
Amen

O Ihesus mennyey orws Emle
koziel az faydalmrol  sebokrol
Ees serelmrol kyth kereztfanak ma
gassagan Akaztofara emeltetven
zenvedeel myndon taghydban el
zakadozwan kyknek ereie igaz
allasban eggyk sem maradothvala
Vgh hogh semegh serelm te serelm
edhoz hasonlatos nem leletyk vala
Merth talpadthwl tetedyglen nem
vala te benned eghesseegh ees tahath
myndon serelmed el feledwen
atyadath elenseghyderth  kegyoson
ymadad az mondvan atyam bo
chassad megh nekyk merth nem
tuggyaak myth teeznek Eez ergal
massagodeerth ees ez zerelmednek
emlekozetyerth enghegyed nekom

r
Kegyos ihesus christus  hogh te keserw
kenodnak eez emlekozety legyon
nekom myndon Bynomnek bocha
natya Amen

O Jhesus orok fenossegnek tykore
Emlekoziel az zomorwsagrol
kyth vahal mykorth te nagsagodnak
tykorebe megh nezeed  te valaztottyd
nak  kenaydnak erdome myatth
oduorzwlendoknek oduozoletiketh
ees gonozoknak halalatlansagoknak
myatta karhozatyokath Kywel
mynekonk el vezteknek ees keetos
bynosoknek tahath kenyerwleel
ees ielonnen az ergalmassagodnak
myatta kyth a kereztfan teghod
vallo tolwaynak eezth mondwan
Ma velem leez paradichomba
Kerlek teghodeth keges christus hogh
teegh eeen velem ees ergalmassa
goth en halalomnak ideien Amen

v
O Jhesus zereto kyral ees myndo
nostol kevanatus Baraath Em
lekoziel banatodrol kyth vallal
mykoron mezeitelen ees nyawalya
swl a kereztfan fyggheel ees myn
don te baratyd ees esmeroyd te elle
nod allapanak senkyth teghod vigaz
taloth nem lelz vala Edes ihesus hanem
chak te zereto zyledeth lelkenek
keserwsegheben te melletted hyw
segghel allotth kyth te taneytwa
nyodnak ayanlaal Eezth mondvan
Azzonyallath yme te fyad az taneyt
vannak kedyglen  yme te anyad
Kerlek teghedeth keges christus ez banat
serelmenek terhe myath  ky tahat
ew lelkeeth alta iara hogh konyo
rwl en raytam myndon banatym
ba ees getrelmembe testiekbe ees
lelkyekbe Ees aggyad een nekom

r
te Vigaztalasodath myndon
banatomnak ydeien Amen
O Jhesus zyveknek edosseghe elmeek
nek nagh kewansaga az eczet
nek ees merognek keserosegheerth
kyth my eertonk halalodnak ideien
zenvedeel ees kostolal Enghegyed
ennekon te zenthsegos testodeth ees
verodeth hozyam vehethnom een
lelkomnek orwssagara ees vigaz
talasara Amen

O Jhesus ky wagh merhetetlen
kegossegnek kwtha ky mel
segos zeretethnek aieitatossagabol
kereztfan mondad zomehozom Em
bori nemzethnek oduossegheeth
Keerlek Gheriezied kegelmes christus
my kewanatonkath myndon
tokelletos dologra ees testy

v
Keuanathnak Zomehsagaath
ees ez velaghy zeretethnek buzgo
sagaath myndonostol megh hywohed
ees megh olchad Amen

O Jhesus kyraly ero ees me elme
beli nagh vigasaagh Emlekoziel
nyomorwsagodrol ees zserel
medrol ky zenvedeel Mykoron
halalnak keserwsegheerth ees sidok
nak oroleseerth sok konw hulla
tassal magadath atya istentol el
hagyothnak kealtad ezth mondwan
een istenom een istenom myre ha
gyal el enghometh Eez nyomorw
sagodeerth teghodeth io ihesus kerlek
hogh een halalomnak nyomorw
sagaban ne haggh el engometh
een vram isten Amen

r
O Jhesus kyraly ero Alpha et o kenet
ees iozagh myndon keeppen 
Emlekoziel hogh teteettol fogwan
labad talpayglan te magadath az
mo erottonk a kenzevedesnek
melseghos vizebe be mereiteed Te
sebeidnek zelessegheert ees hozyvsa
gaert  Tanoh engometh bonokbe
el merrylteth az igaz zerelm mya
oriznom te ighen zelos paranchola
totdat Amen

O Jhesus irgalmassagnak merteek
hetetlen melseghe Keerlek tegodet
te sebeidnek melseghe mya kyk te ziz
testodet altal folyaak tetemeideth ees
veloidet ees belydet altal hataak hogh
enghometh bonokbe el merwltet
ky meroh ees eel reych te sebeidnek
melsegheben a the haragodnak

v
Zyne elol myglen el mulyk te
haragod een vram christus ihesus Amen

O Jhesus Bizonsagnak tykore Egges
segnek iege zeretethnek ko
tele Emlekoziel the zamtalan
sebeidnek soksagarol Kykkel feied
tol fogwan labyd talpayglan megh
sephotteel ky serelmnek ees seres
nek nagsagaath te zizesegos testod
be zenvedeel my erottonk kegyos
ihesus Mytt kelle tobbeth tennod kyth
megh nem tool Keerlek teghedeth
Keges ihesus Jryad megh a te draga
latos veroddel myndon te sebeideth
een zyvembe hogh azokban olvassam
te zerelmedeth ees een eletomnek
veghezetiglen zonetlen maraggyak
hala adasokban Amen

r
O Jhesus eros Orozlan Halaltalam
ees gozhetetlen kyral Emlekoziel
serelmedrol kyth zenvedeel mykoron
myndon te zynodnek ees testodnek
erey myndonostol fogwa megh fo
gyatkozanak Ees feied le haytwan
halalos serelmeddel mondaad
Megh tokelletotth Ez nyomorwsagod
nak ees keserw serelmednek myatta
Vram ihesus christus ergalmazy ennekom
halalomnak vtolso tokelletyben
Mykoron een lelkom megh zomo
rodyk ees megh haborultatyk Amen

O Jhesus felsegos atyanak eggetlen
eegh fya ees o allatyanak
fenos abraza Emlekoziel az bizodal
mas ayanlasodrol kyvel te lelkodeth
atyadnak ayanlad ezt mondwan
Atyam te kezydben aianlom een
lelkometh Ees testod megh zakadoz
van Nagh eros kealtassal zywed

v
Megh zakadozwan te ergalmassa
godnak bely megh nylwan my erot
tonk valtandokeerth lelkodeth ky bo
chatad te dragalatos halalod mya
Keerlek tegodeth zentoknek kyralya
Eroseych enghometh ordog ellen eez
velagh ellen ees verom ellen allany
hogh tyzta zywel ez velagnak megh
halwan teen magadnak eelyek
ees halalomnak vtolso ydeien Foga
gyad te hozyad  een terendo zanky
vetotth ees el idegonwlth lelkometh
Amen

O Jhesus Bizon ees theromto zolo
toke Emlekoziel te zapora ees
bewsegos veerodnek hwllasarol
Kyt te mykenth megh fachart zolo
febol bewon ky otteel mykoron kerezt
faan Saytooth teen magad nyomal 
ees vitezy czvczaual te oldalad megh
oklelwen mynekonk veerth ees
vizeth senkoleel wgh hogh chak

r
Egh Kychyn cheppeneth veer the
benned sem marada Thahath az
vtan mykenth mirranak kotholeke
magasra fel akazthatwan genye
rw testod megh heruada ees the
chontydnak veley megh azanak
eez keserwseghos kenodnak myatta
Ees draga verodnek ky otleseerth
Een ergalmassagus vram  keges
ihesus fogagyad een lelkometh te
hozyad een halalomnak ideien
O edos ihesus Sephossed megh een
zywemeth hogh penitencianak
ees zeretethnek konvey legenek
Ewy ees napy kenyereym ees
fordoh engometh myndonostol
te hozyad hogh een zyven legen
tenekod orok lakodalm ees nyayas
kodasom legon nekod kellendo ees
foganatus letelnek veghezety

v
Oly dicheretos hogh ez eletnek
vtanna een kegelmes ees ergal
mas vram Jhesus christus elo istennek
fya Myndenhato isten Atyanak
ees zeplotelen ziz marianak
Fya Eerdomlielek teghodeth
lathny ees dicheerny orokwl
orokke Mynd te zentydde ege
tombe Amen

URam Myndonhato atya
orok isten Engheggyed
ennekom hogh te zenth fyadnak
Vronk ihesus cristusnak o zenth
testeeth vehessem een lelkomnek
oduosseghere nekod kellemetos
aieitatossaggal  Myndon
boneymnek bochanatyara Amen

r
URam ihesus cristus az een
zyuemeth a the sebeiddel
sebosohed megh  Az een elmemeth
a te veeroddel  rezogohed megh
hogh valahova magamath fordoy
tom myndonkor tegodeth lassalak
megh fezwlwe ees valamyth latan
dok nekom tesseek az te veroddel
megh veroswltnek hogh ygh ez
zerrel myndonostol read igekozuen
semmyth tolettol megh valvan
ne talalhassak hanem chak a te
sebeideth lathassam Ne zonnyeek
az en zyvem io ihesus mygnem
tegodeth megh talal ees ew megh
elegodyek holoth megh nywgogeek
holoth az ew kewansagath megh
veghezye Amen

v
O Edessegos ihesus O ighen
zerelmes ihesus te een velem
keerlek megh maragh eez
eiel en velem nywgogyal ees
sonha az een zywen el ne alogeek
de koronkeed te hozyad vigyazyon
teghed yelon valuad lasson ees myn
don gonoztol magaath megh
oggya Engometh angyal orizyon
Innen az sathan eel fusson ees
chak te ihesus it maragh ky koron
keed enghometh megh orizy ees
az kyketh een zeretok fogagyad
te hozyad az zywnek agyaban
nywgossad Sem enghom se oketh
el nehagh de megh aldwan oltal
mazyad ees orokke megh tarchad
konyorghessed ees orizied Amen

r
A Te faydalmadnak foglad
lattyaban melyeth az een
faydalmameerth ees az
een boneimnek megh
feeddeseerth zemnvedeel vram ihesus
christus Mynd kozonsegos bynokrol
bankodokkal ees penitenciatartook
kal ees tegodeth igassagba keresok
kel vadolom tenekod myndon
byneymeth tetemeenzerenth
valo veetkozetymeth ees yoknak
el hagyasyth awagh nem tyztan
ees twnyan valo myelkodetimeth
Mykeppen te oketh esmerod zam
zerenth  therhe zerenth ees mer
tecletosseghe zerenth ees vadolom
az en eletomnek el veztotth napyth
kykben een teghod megh bantottalak
ees a te dichosegodeth megh kossebey
tottem ees te toled felseghos iotol
el estem Ees baratomat esetre vontam

v
Fogagyad Azerth vram myndon
hato isten az en gyarlosagos eletom
bol az een eztendoymnek megh
maradekyth Az napokrol kediglen
kyketh gonozwl elwem  eel vez
tottem meltoly theredelmes ees
alazatos zyweth adny  merth
az een napym el haylottanak
ees gymelch nekwl el multa
nak Lehetetlen dologh hogh
azokath megh therohem de legen
kellemetos te zenth felsegodnek
hogh thereythessem megh oketh
az en lekommek keseroseghebe
Vram az een gyarlosagomnak
vtalatos melseghe hya te ergal
massagodnak felsegos magassa
gaath Ne tartoztassad megh
azeerth haragodba atte ergal
massagodath ees atte ky mereyth
hetetlen ergalmassagodnak

r
ew kwth feyeeth Az en Byney
merth ne haggyad en hozyam megh
fogyatkozny ky ergalmazz myn
donokkel ees semmyt nem gyw
lolz ew kozzolok kyketh teromtottel
el halgathwan emboroknek ew
byneith a penitenciaerth Tulay
donsagod felsegos isten tenekod a
bynoketh megh bochathnod ergal
mazy ennekom Mastan vagyon
een edes vram teromteem az
malazthnak ees ergalmassagnak
ydeye ees myglen az megh
feddeesnek lezon ydeye aggyad
arz megh aldasnak dychosegheeth
eerdomlenom hogh halalomnak
ydeyen Ne illeson enghometh az
orok atoknak ydgehyeye Agyad vram
az een gonoz zokasymath el
hagnon ees tenekod kedues myel
kodetoketh tennom hogh en ki ele

v
Een eletometh kyth edeeglen
bynben elmulattam te seghodelmed
del innegtoua a te akaratodba
foglalyam hogh holott a vetok
bewolkodott Ott ymar incaab
bewolgkoggyeek a malazt Ees keer
lek tegodeth tennen magadadeert
ees a the kegessegos anyaadnak
dichosegos ziz marianak zerelmeert
ees mynd a the sok zenthydnek
Ees valoztottidnak esedoseseerth
hogh bochassad megh ennekom
myndon byneymeth ees fogyat
kozasimat ees ne vezeess el engo
met az een alnoksaghymmal
ees ne tarchad megh haragodwan
een halalomnak ydeiere az een
gonossaghymath Emlekoziel
megh vram ihesus christus merth
nem twlaydonod nekod el vezte
nod valamyt azok kozzol kyketh

r
A the Zenth atyad Eenghedotth
te nekod de tulaydonod te nekod
ergalmassagoth ees kegelmessegotth
tennod Senkyth el nem veztenod
de myndonoketh iduozoitenod Mert
bochatott tegodeth atte zenth atyad
ez velagra Nem ez velagoth megh
iteelnod  hanem hogh eletotth
nyeryonk te myattad hogh leegh
my erottonk nem my ellenonk
Ammyvel my tartozonkvala vram
azt te megh fyzeteed Ammyth
veetkoztoonk vala te arrol zenve
deel Ammyth twnyan el hattonk
vala te azt megh telyeseyteed
Haznalyom azeert vram myn
denhato isten Masth ees az een
vtolso napymon a te tokelletos
eleegtetelod a the keserwsegos ha
lalod Ees a te ky otlotth zenth
veerodnek ew Iutalma

v
Haznalion te eleegtetelodnek
emlekozety a te tyztolendo zenth
testodnek ees verodnek meltosaga
Ky naponkenth nekod aldoztatyk
Anyazentheghazban  az hywok
nek idvossegheerth kyben ten
magad vagh az pap ees az ado
zath  te wagh ky aldozol ees ky
aldoztatol  Haznalyon eez ielon
valo idoben malazthnak eerdom
letire ees nyeresere kyth nem
eerdomlottem ees az mas velagon
nywgodalmnak ees dichoseegnek
eerdomletire kyth a a te kegos
keen zenvedesod nyere Vram
lataak atte zemeid az een tokellet
len voltomath de te kegos isten
ne tulaydoneychad ennekom
az orok keenra ky myndonoketh
a felseghos ees tokelletos yora
eleytol fogwa zeepseegghel

r
Ees tokelletossegghel Zorzeel
ees ne hagh enghometh ky vakar
ny az elo konvbol de ad megh
ennekom az reezth ky engometh
illeth a the dragalatos zenth vee
rodnek iutalmabol Merth akarad
emborj allatotth orokosodnek lenny
az elethnek ew folden Vram
Myndenhato isten ynchon ergal
massaagra teghodeth emborj
gyarlosagnak gondolatya te esme
rod my leegyon az embor Ees
hogh nem heaba teromtotted emborj
allatoth ez foldnek o zynen Ees
tarch megh een bennem a te keges
seghos munkalkodasodath hogh
heaba ne farrattal legyon een
erottem Ees ne legyon haznalat
lan een bennem a te zeplotelen
verodnek ky ontasa

v
Te teezod feelseeghos isten a bynok
bool valo ky tyztulasth aggyad
azeerth hogh bynoknek fertezetos
seghebol megh tyztulwan ees
elme zerent megh velagosul
van esmerielek megh tegodeth
ees magam megh esmeerveen
az een zyvemnek vezerleseben
zonetlen te hozyad folyamyak
hogh bodogh ky mulassal iuthas
sak te hozyad Jhesus christus  ky
atyaistennel zenthleloknek egges
seghebe eelz ees orzagolz mynd
orokkol orokke Amen 

Ezor otzaz hatod eztendobe

r
Yth Kezdetnek Zenth
Ewangeliomok
Ez ewangeliomok irta zenth Lucach
ewangelista konuenek hwzon
neged rezebe
AZ ydoben  Ihesusnak thaneythwa
ny kozzol ketto Megen vala
Azon napon az kastellumba ky
vala hatwan keed foldon iherusalemhoz
kynek newe emaus ees ok zolnak
vala egmasnak mynd azokrol
kyk tortentenek vala ees lon
hogh mykoron egetombe bezelle
nenek Ees egmast keerdozneieek
Vronk ihesusees kozelghethwen me
gyon vala o velok Azoknak kedig
len zomei tartathnak vala
hogh oteth megh ne Esmerneiek
Ees monda azoknak Mychodak
eez bezedok kyketh egetombe bezel
lotok iarwan ees wattok zomorwk

v
Ees felelwen eggyk kynek newe kleo
fas monda neky tees iherusalembol
iouo zarandok wagh snem esmer
tedee mynemo dolgok lonek o benne
ez napogba Kyknek vronk ihesus
monda Mynemoek  ees monda
nak az nazaretbeli ihesusrol ky
vala hatalmas propheta teteme
nyben ees bezedeben  istennek ees
myndon embornek elotte ees my
keppen eel arwlak oteth az fel
papok ees my feiedelmynk halalnak
iteletyre ees megh fezeiteek oteth
My kedeglen remenlywk vala
hogh o volna sidoknak megh
valtoia ees ymmar hogh mynd
ezok lonek Ma harmad napya
vagyon de meegh my kozzolonk
valo azzonyallatok Mynketh
megh rettentenek kyk verrattaanak
elotte voltanak az koporsonal

r
de o teste megh nem lelwen ioue
nek mondwan hogh angyalok
nak latasyth ees lattaak volna
kyk mongyak oteth elnye Ees me
nenek nekyk az myeynk kozzol
az koporsohoz ees vgyan lelteek
mynth az azzonyok mondottaak
oteth kedeglen megh nem lelteek
ees vronk ihesus monda azoknak
O heytok ees kesodelmes zwwyeek
hitelre Mynd azokba kyketh zolta
nak prophetak Nemdee zwksegh
lonee mynd ezoket zenwedny
christusnak Ees wg be menny
o dichoseghebe  Ees el kezdwen
moysesrol ees myndon prophetak
rol hazsogatasth tezon vala myn
don irasokrol ky o rola valanak
Ees kozelghetenek az kastellumhoz
howa mennek vala

v
O kedeeglen tettete magaath towabba
menny ees kezereiteek oteth mondwan
Vram maragh velonk merth estwe
felee vagyon ees el haylotth ymmar
a nap ees be mene o velok Veue
az kenyereth  Ees lon  mykoron le
ylth volna o velok Wewe az kenye
ret ees megh alda ees megh zeghee
ees oztogatya vala azoknak
Ees legottan megh nylanak o zomeik
ees megh esmereek oteth ees o el
enyezeek o zomok elol ees mond
nak vala egmasnak Nemdee
gheridoz valaee my zyvonk my
bennonk Mykoron zolna az vton
ees hasogathnaia nekonk az iraso
kath Ees fel kelwen azon oraba
megh terenek irsayomba ees
lelek egbe golwen az tyzeneggh
apastalokath Ees azokath kyk
o velok valanak mondwan

r
Hogh Byzonnyal fel tamadotth
wr isten ees ielonth Simonnak
Ook kedeglen ielontyk vala meliek
tortentenek vala az vton ees my
keppen megh esmerteek oteth az
kenyeer zeghesben

Ez ewangeliomoth yrta Zenth
Lucach ewangelista konvenek
elso rezeben
AZ idoben Bochattateek Gabriel
Angyal istentol Galileanak
varosaba kynek newe nazareth
a Firfywnak megh iegzott zizhoz
kynek newe vala Ioseph dauid
nak hazabol Ees az ziznek
newe Maria Ees be mene az
angyal ew hozyaia monda

v
Iduezleegh Malaztal telyes wr
vagyon te veled kyketh my
koron hallotth volna meegh
zomorodeek o bezeeden ees gon
dolya vala mynemo volna eez
kozoneth Ees monda az angyal
o neky Ne Feely maria merth
malaztoth lelteel istentool wr
istenneek yme fogacz mehodbe
ees zwlz fyath Ees hywod o
neweeth ihesusnak Ees lezon nagh
ees felseegnek fyanak hywattatyk
Ees aggya neky wr isten ew
atyanak dauidnak zekyth Ees
orzagol iacobnak hazaba orokkol
ees ew orzaganak nem leezon
veghe Monda kedeegh maria
az angyalnak Mykeppen lezon
ez merth fyrfyath nem esmerok

r
Ees felelwen az angyal monda
neky zenthlelek folwl zaal te
read  Ees felseghos istennek hatal
massaga megh arnekoz theghe
deth Annak okaerth amnj te
toled zenth s zwletyk hywatta
tyk felsegos istennek fyanak Ees
yme Elseboth a te rokonsagod
o ees fogadotth fyath o venseghe
ben Ees eez ho az hohoz athod ho
ky hywattatyk meddwnek
Merth nem lezon lehetetlen
istenneel sem egh yghe Monda
kediglen Maria  yme vrnak
zolgalo leanya Legyon nekom
te bezedodzerenth

v
Eez Ewangeliomoth irta
zenth Mathe konuenek othod
rezebe

Az ydoben Lathwan ihesus az
Seregoketh Fel mene az
hegre Ees mykoron le wlth
volna Jarolanak ew hozyaia
ew thaneythvany Ees megh
nythwan ew zayath taneitya
vala oket mondwan Bodogokh
az lelky zeghenyok Merth oveek
mennyeknek orzaga Bodogok
az kegosok Merth ewk byryak
az foldet Bodogok kyk sirnak
Merth ok megh vigaztaltatnak
Bodogok kyk ehozik ees zome
hozyak az igassagoth merth
ook megh elegheitetnek

r
Bodogok Az ergalmasok merth
ok ergalmassagoth kouethnek
Bodogok az tyzta zwwwek
Merth ook istenth latyak
Bodogok az bekesegosok Merth
isten fianak hywattathnak
Bodogok kyk haborusagoth
zenvednek igassagheerth
Merth oueek mennyeknek
orzaga Bodogok leeztok my
koron mondandnak nektok
emborok ees haborgatandnak
titoket ees mondandnak myn
don gonozsagoth ty ellenotok
een eertem  hazudwan 
EOrolietok ees vigaggyatok
Merth az ty eerdomtok nagh
ees bewseghos mennyekben

v
OLwastatyk zenth
Simoniudasnak eleben
ABbagarws kyralrol
Mykoron christus predicalwa
Sidosagba Jerusalem tayan
Halwan ezt abagarus Edissay
kyral hogh christus sok chodakath
tenne sidosagba  Ez felyl mon
dotth Abagarus yra kezenetott
ihesusnak

Hallottam az eghesseghokrol
kyketh orwossagok nekwl ees
fywek nekwl teezz ees zoddal
vakokat velagosoytaz Santa
kath yartacz poklosokath vigaz
taz halottakak eleweneytez
Kyketh mynd halwan te rolad
megh tokellem een lelkombe

r
Ees ez ketto kozzwl eegh leegh
awagh te leegh isten menyor
zagbol hogh ezoket theezod
avagh hogh istennek Fia  leegh
hogh ezoketh mywelkodod Azert
kerlek tegodet io ihesus eez lewel
zerenth hogh meltolyal een
hozyam munkalodnod ees een
korsagomath kyth reegtolfogwa
zenvendok awagh vallok megh
vigazyad Merth az byzonsagh
gal megh hallottam hogh az
Sidook ellenod zw zwgodnak
ees akarnak ellenkodny the
ellenod Azeerth ioy een hoz
iam vagyon ennekon egh kys
varosom de Eekos ky eleegh
lezon mynd te nekod smynd
eennekom

v
De wr ihesus christus Ekkeppen
felele neky Bodogh wagh te ky
Een bennem hytteel myerth
nem lattal Merth megh va
gyon eEen rolam yrwan Bodogok
Kyk enghometh nem lattanak
ees hyttenek de maga azokrol
mellyeketh ennekom yrtaal hogh
en te hozyad menneek  Elozor
kel ennekom myndonoketh be
telyeseitenom Meliekeerth een
bochatotth vagyok Annak vtanna
attol el vetetom ky engometh
bochatotth Mykoron een ees
mennyorzagba fel menendok
Bochatok te hozyad eggeth een
taneytwanym kozzol ky tego
det megh vigazyon ees megh
eeltesson Lathwan ymmar
azeerth Abagarus hogh christusnak

r
Zyneet Awagh Zemelyeeth nem
lathatnaya Nemynemy keep
iroth bochata ihesushoz hogh vronk
nak kepeeth abrazaath chak yrwa
lathathnaya kyth zemeel zerent
nem lathata De Mykorth a keep
yro Christushoz ioth volna ees
christusnak orczaianak fenosseghe
tol nem igekozhetyk vala megh
irnya my abrazw awagh my
zabasu christus volna Ees mynth
ew neky hatta vala megh nem
irhata Lataa christus a keep
ironal a ruhath  veue ees o orcza
iahoz nyoma ees ekkeppen o zenth
zyneth abagarus kyralnak az
ruhara nyomva kylde
Mynek vtanna ymmar christus
mennyorzagba mene  mykeppen
nemynemy irasba olwastatyk
hogh zenth Thamas apastal

v
Tadeusth Ky mondatyk iudasnak
kylde Abagarus kyralhoz istennek
mondasa zerenth ky mykoron
latta volna ihesusnak Taneythva
nyath o hoziaia iony a io ihesus
nak igheretith Laatha abaga
rus keral Tadeusnak orchayan
nemynemy isteny fenossegoth
kyth lathwan megh feelelmeek
ees megh rettene mondwan
Byzon te a yo ihesusnak az isten
nek fyanak vagh thaneythva
nya ky mondotta vala ennekom
Bochatok eggeth een taneytwa
nym kozzol te hozyad ky tegodet
megh vigazyon ees te nekod
eletoth aggyon  Kynek Thadeus
monda ha istennek fyaba hyz
zyvednek myndeen kewanatos
sagath megh nyerod

r
Kynek monda abagarus kyral
Hyzom Byzonnyal ees az sido
kath kyk megh fezeytotteek
otet  oromesth mynd romay
hatalmnak ellene megh got
rom

Estote fortes in bello et pugna
te cum antiquo serpente
et accipietis regnum eternum

Legetok erossek a hadba ees
vyaskoggyatok az reghy awagh
agh kygyowal ees weeztok
ozok orzagoth

DElicata est diuina consolacio et
non datur admittentibus ali
ena

v
Nomos gyonghesegos gyonyor
kodees a istembe valo edoskodees
ees nem adatyk annak ky
egeeb ydeghonoketh be bochath
o zywebe

Diligentibus deum omnia cooper
antur in bonum hys qui secundum pro
positum vocatj sunt sancti

Az istenth zeretoknek myndonok
yora fordulnak Azoknak kyk
akarath zerenth hywattathnak
zentoknek

Myndon ydon istennek hala
adaassal tartozonk Merth myn
don ydon tole voth iozaggal
elonk

r
Valaky yth ez velagba on
keien byneyerth nem zenved
Iouendobe kethelen kel zenvedny
annak Merth valaky yth  a
byneerth magaath megh nem
fegelmezy azth iouendoben az
igaz byro megh fegelmezy

v
Myndon Atyanak tarhaza
ihesus Christusnak paticaya kyrol
Apastal ygh mond kybe vannak
istennek myndon bolcheseghenek
ees tudomanyanak keenche
el reythven
Azeerth valaky akar myndon
lelky iozaggal megh kazdagul
ny haath ennek wgh keell
hogh gyakorta mennyon be
eez mennyey kyralnak kadag
sagos tharhazaba ees otth
megh lely az isteny zenth
zeretethnek aranyath tyztasagh
tartaasnak zeplotelen gyongeet
Alaztossagnak ees enghodel
nek gyokereeth Myndon ma
lazthnak ees tudomannak
bewsegheeth elmenek byzon
velagossagaath elethnek

r
zenthsegheeth Ees myndon
iozagnak zamtalan kencheeth

Mynd ezoketh az edos bezedw
zenth bernald doctor megh
esmerte vala ees o benne ygh
edoskodik vala mondwan

Io ennekom vram christussal
lennom ees ew vele megh
maradnom ees ew benne
harom haylokoth chenalnom
eggeth az kezeibe Masth az
labaiba harmadoth ees zonet
len valooth az oldalaba Otth
akarok nywgodnon ees alon
nom Eennon ees Jnnom otth
akarok olwasnom ees imad
koznom ees gondomat ees
dog dolgomath otth akarom
tennom

v
Otth een zolok edokodwen
vigadozwan ew zwuenek
ees valamyth akarok tole
megh nyerom
Azeerth senkynek ebbe ketseghe
nynchen hogh valamely lelok
yde zokandyk ees yde esmer
kodendyk ees ebbe gyakorlatos
saggal edoskodendyk Ees yth
az felseghos keralnak edosdon
ees mynd ew zywe zerenth
konyorghend hogh az ammy
yduosseghre valo megh nem
yerneie
Ezth zenth bernald doctor ygh
eertotte hogh embor yth lezon
myndonostol zwzeseghos ees
myndonostol zenthseghos ees
myndonostol istenos Azeerth
ez az kristusnak zenthseghos

r
paticaia Kybe vagyon mynd
foldnek mennynek tenghor
nek eeghnek twznek vyznek
teromtesenek bolcheseghe
Eez az zenthsegos patica kybe
mynd foldon mennyon ees
tengorbe valo allatoknak tzerze
senek tudomanya tartatyk
Eez az zenthsegos patica kybe
myndon emborokbe valo bynok
nek ees iozagoknak zama ees
ees mene volta twdwan vagyon
Eez az zenthsegos patica kybe
mynd keztdettol fogwa mynd
ez velaagh vegheygh valo eso
nek ees mynd a tengor vizee
nek zamtalan coppenetynek
zama vagyon Eez a zenthsegos
patica kybe mynd az eeghy
madaraknak ees mynd o

v
tallaynak Mynd foldj bestyeek
nek ees mynd o zoroknek zama
vagyon eez az zenthseghos patica
kybe myndon mestorsegnek  Mynd
irasoknak varrasoknak faraga
soknak ees myndon egeeb
tudomanyoknak bolcheseghe
tartatyk Ez az zenthseghes
patica kybe myndon bynoknek
lelky orwossaga vagyon

Isten bely nagh edossegos gondolath

r
Ez Ewangeliomoth Zenth
Lucach irta konvenek heted
rezebe
Az ydoben megien vala ihesus
egh varosba ky eztetik
vala Naymnak ees mennek
vala ew vele o thaneythva
ny Ees sokassagos neep Myko
ron kozelghethne az varosnak
kapwyahoz yme halotth vite
tik vala ew annyanak egetlen
eegh fya Ees ez azzonyallath
ozwegh vala ees az varosbol
sok nep ew vele kyth mykor
latoth volna ihesus irgalmassagra
remole monda neky ne akary
Syrnod Ees yarwla ees illete
az nozolyath azok kediglen kyk
vizyk vala megh allanak  Ees
monda yfyw nekod mondom
kely fel Ees fel yltepeek

v
ky megh holth vala ees kezde
zolny ees megh ada otet o
annyanak Megh yte mynd
oketh az felelm ees dicheryk
vala istenth mondwan Merth
nagh propheta tamadoth my
kozottonk ees merth isten megh
latogatta ew nepeeth

Ez ewangeliomoth zenth Janus
irta megh konvenek neged rezebe
Az ydobe Joue ihesus Samaria
nak varosaban ky mondatyk
Sykaarnak az telek melleth
kyth Jacob adoth vala o fyanak
iosephnek vala kediglen otth
Iacobnak kwtha Jhesus kediglen
az wthnak myatta megh farrad
wan yl vala az kwth folotth
hol mynth hatod hora koron
Ioue azzonyallath Samariabol

r
Vyzeth mereytheny Monda
neky ihesus aggh ynnon eennekom
ew taneythwany kedeeglen
mentenek vala az varosba hogh
eethketh vennenek Monda azeert
oneky az Samaria beli azzony
allath Hogh leheth az myeerth
hogh te sido leegh  En tolem
ynnod keerz Merth een feel hytw
azzonyallath vagyok Merth az
sidook eggbe nem ylnek az Sa
maritanosokkal Felele ihesus ees
monda neky Ha tudnak isten
nek ayandekath ees kychoda
akky mongya nekod ag enne
kom ynnom Ne talantan te
kertel volna othole ees adoth
volna nekod eleuen vyzeth
Monda neky az azzonyallath
Vram ingen synchen mywel
mereyteneed az kwth kediglen
meel

v
Azeerth honnan vagyon elo
vyzed Nemde te nagyob vagee
my atyanknal Jacobnak ky ne
konk atta ekkuthath ees o ebbol
yth ees o fyay ees o chorday
Felele ihesus ees monda neky
Myndon ky yandyth ez vyzbol
esmegh megh zomehozyk az
ky kedeeglen yandyk az vyzbol
kyth een adok neky nem zome
hozyk orokke de a vyz kyth een
adok neky lezon o benne Feel
boyto kwtfew orok eletre Monda
neky az azzony allath Vram add
ennekom ez vyzeth hogh ne
zomehozyam Sem kediglen yde
mereyteny ioiek Monda neky
ihesus ereggel hyad yde a te ferie
deth ees ioy yde Felele az azzo
nyallat ees monda Nynchen
feeriem  Monda neky ihesus

r
Jol mondad Merth Nynchen feeriem
Merth oth feeried volth  ees a
mely masth vagyon Nem te feeried
Ezt igazan mondad Monda neky
az azzonyallath Vram amynth
een laton proheta vagh te A mo
atyaynk ez hegyon ymadkoztanak
Ees ty azt mongyatok hogh iheru
salembe vagyon a hel holoth illic
ymatkozny Monda neky ihesus
Azzonyallath hyggh ennekom
merth el ioth az hora Mykoron
sem ez hegyon sem kedeeglen
iherusalembe ymaggyatok atyath
Tw ymaggyatok azth akkyth
nem tuttok  my ymaggywk
akkyt tudonk Merth sydosagbol
vagyon az idwezseegh de el ioth
az hora Ees mastan vagyon
Mykoron a byzon ymadkozok

v
ymaggyak atyath leelokben
ees bizonsagban Merth atyaees
elyenoket keres kyk ymaggyak
yteth Lelok az isten  ees azok
kyk ymaggyak oteth lelokben
ees byzonsagban illic ymadny
Monda neky az azzonyallath
tudom hogh a messias el iotth
ky kristusnak mondatyk Myko
ron azeerth az el iowend  nekonk
myndonoket megh hyrdeth 
Monda neky ihesus een vagyok
ky zolok veled Ees legottan el
iutanak o taneythwany ees
chodalkoznak vala hogh az
azzonyallattal bezeellene Senky
kedeeglen nem monda mytth
kerezz awagh mytth bezellez
oo wele  El hagya azeerth ew
vedreeth az azzonyallatth
ees be there az varosban ees

r
Monda az varosbeli neepek
nek Joyetok ky ees lassatok
emborth ky myndonoket megh
monda ennekom valamelyeketh
tottem Nemde oe a kristus  ky
iouenek azerth az varosbool ees
ionek vala ew hozyaia Ezonkozbe
keryk vala otet ew thaneitwany
mondwan  Mestor  egeel  ew
kedyglen monda nekyk enne
kom ennom valo etkem vagyon 
kyth ty mnem tuttok Mondnak
vala azeerth ew taneythvany
eghmasnak Nemde valaky enny
hozotte ew neky Monda nekyk
ihesus Een etkem eez hogh een
tegem annak akaratyat ky
engomet bochatotth hogh megh
tokeelyem az ew mywelkodetyth
Nemde ty mongyatokee hogh
meegh neegh honapok vannak

v
Ees az aratas el io Jme mon
dom ty neektok Emelyetok
fel ty zomotoketh Ees lassa
tok az thartomanyokat Merth
ymar feierok aratasra Ees
ky arath jutalmath wezy
ees gyoyth gymolchoth orok
elethre Ees ky veeth ees ky
arath egetombe orolnek
Merth ebbe all az byzon ighe
Merth egeeb ky veeth ees egeeb
ky aratys Een el bochatalak
tytoketh arathny kykben ty
nem munkalkottatok Egebek
munkalodanak ees ty az ew
munkayokba be montetok
Az varosbelyek kozzwl feel
hytwek sokak hywnek ew
benne az azonyallathnak
bezedere tanobyzonsagh tewen
Merth myndonoketh megh

r
Monda valamelyeket tottem
Mykoron kedyglen ew hozyaya
iottenek volna az Samarita
noksok kerik wala oteth hogh
ottan maradna ees marada ott
keeth napon Ees naggyal tobben
hywnek ew benne ew bezede
nek okaerth ees az azzonyallat
nak mondnak vala Merth ymar
nem atte bezedodeerth hyzonk
ew benne Merth yme mynen
magwnk hallottwk ees tugywk
Merth eez ez vilagnak byzon
megh valtoya

Zenth Mathe yrtha megh
konvenek tyzon otod zezebe
Az ydobe ky mene ihesus
Tyronnak ees Sydonnak tarto
manyra ees yme eegh kananea
beli azzonyallath az varosoknak

v
Ew hatarybol kyiowe kayalt
wan mondwala Vram dauid
kyralnak fya konyorywl een
raytam Een leanyom ordotool
gonozwl gethretyk  ky nem
fele neky igheeth Ees iarw
lanak ew taneythwany keryk
vala oteth mondwan Bochasd
el oteth merth vtannonk kayalt
Ew kedeeglen flelelven monda
Nem vagyok bochatotth hanem
az iohokhoz kyk eel veztenek
israelnek hazabol Az azzony
allath el iowe ees ymada oteth
mondwan Vram segheel
engometh ky felele monda
Nem io fyaknak kenyereeth
venny Ees vethny ebeknek
Az azzonyallath monda  wgh
vagyon vram  Lam az kolk
kechkek is eznek az morsazeekbol

r
kyk le hwlnak ew vroknak
aztalyrol Tahath felelwen
ihesus monda neky Oh azzony
allath nagh az te hytod Legyon
tenekod mykeppen akarod Ees
megh vigazeek az ew leanya
az horaba

Zenth ianos irtha meg kon
venek kylenczed rezeben
Az ydobe El mulwan Jhesus
latha eegh vakon zyletotth
Emborth Ees keedeek oteth ew
taneythwany  Mestor ky veet
kozotth eezee awagh ew zylei
hogh vakon ziletneyek Felele
ihesus Sem eez nem veetkozotth
Sem o zyley  de hogh megh
ielontessenek istennek mywel
kodetj ew benne 

v
Ennekom illik mywelkodnom annak
mywelkodetith ky enghometh bochatoth
mygh nap vagyon el ioth az ew
mykoron senky nem munkalkod
hatyk Mygh ez velagba vagyok
ez velagnak velagossaga vagyok
ezoket mykoron mondotta volna
hagyapeek a Foldre ees sarth
chenala az hagyapaasbol Ees kenee
a saarth a vaaknak zomeyre
Ees monda neky ereggel es mossad
megh syloenak ew folyo vyzeben
ky magyaraztatyk Bochatotth
eel mene azerth az vak ees megh
mosa ew zomerol yowe megh
Ew zomzedy kedeeglen ees kyk lattak
vala oteth annak elotte merth kwldus
vala mondnak vala Nemde ezee
ky yl vala ees kwldwl vala

r
Neekyk mondnak vala merth eez
Neekyk ded kedeeglen mondnak
vala  Semmykeppen nem eez dee
hasonlatos ew hozyaia ew kedeeglen
mondwala Merth een vagyok
Mondnakvala azeerth o neky My
keppen nyltanak megh te zemeyd
Felele  Az embor ky mondatyk
Cristusnak Saarth chenala ees
megh kene een zemeymeth ees
monda ennekom Ereggel Siloenak
ew folyo vyzere ees mossad megh
ees el meneek ees megh mosam
ees lateek Mondanak azeerth
ew neky  hol wagyon az  monda 
Nem tudom  Vyweek otet az
irastudo sydookhoz eezth ky wak
vala  Vala kedeeglen ynnep
Mykoron ihesus az Sarth chenalta
vala ees o zomeit megh nyttavala

v
Azerth esmeghenth keerdyk vala
otet az irastudo sydook mykeppen
latot volna  Ew kedyglen monda
neekyk Saarth kene een zomeym
re ees megh mosam ees latok
Mondnak azerth nemelyek az iras
tudo sydook kozzol Eez embor nem
istenthol vagyon ky az ynnepot
nem orizi Nemeliek kediglen
mondnak vala A bynos embor
mykeppen thehet ylyen chodakat
ees vethekodees vala ew kozottok
Mondanak azeert Esmegh az
vaknak Te myth mondaz ew
rola ky megh nytha te zemeidet
Ew kedeeglen monda  Merth pro
pheta Nem hywnek azeerth
az Sydook ew neky Merth hogh
vak voltvolna ees latot volna
Myglen el hywak ew zyleyt

r
Kyk lattaak vala Ees keerdeek
oketh mondvan Ezee a ty fyatok
kyth ty mondotok mert vakon
zyletotth Azeert mykeppen laat
mastan Felelenek nekyk ew zylei
ees mondana Twggywk merth
ez a my fyonk Mykeppen kedygh
mastan lasson nem tuggywk
Ees ky nytta megh ew neky zo
meit my nem tuggywk on
magaath kergetok kora vagyon
ew on magarol zolyon Ezoketh
mondaak ew zylei merth felnek
az Sydooktwl Merth ymmaar
tanachoth tartottak vala az sydook
hogh valaky otet christusnak valla
naya  az golekozetbol ky vettet
neieek Annak okaerth mondak
ew zyley merth kora vagy on
magaat keergetok

v
Azerth legottan elo hywaak az
vakon zyletotth emborth ees monda
nak neky Agg dicheretot istennek
My tuggywk merth ez embor bynos
monda azerth a vak ha bynos
nem tudom eezt tudom merth
mykoron wak volneek ymar latok
Mondanak azerth neky  mytt
toon nekod Mykeppen nyta megh
te neekod zomeydeth Felele nekyk
Lam mondam neektok ees halla
tok Myth akartok esmegh halla
notok Nemde ty ees ew taneytwa
ny akartokee lenny Megh atkozak
azerth otet ees mondanak neky
Te o taneytwanya leegh My
kedygh moyses taneywany va
gyonk My tugywk merth
moisesnek lo zolth isten Eezth kedig
len nem tugywk honnan valo

r
legon Felele az Embor ees monda
nekyk Eez byzonyaban chodalatos
dologh hogh ty ne tuggyatok honnan
valo legen ees megh nytha een
zemeimeth Merth tuggywk hogh
isten a bynosoketh megh nem
halgattya de azt akky istenth
tyztoly ees ew akaratyat thezy
az halgattya megh Eez velagnak
keezdetytwl fogwan nem halla
toth  hogh valaky vakon zyletotth
zomeit megh nytta wolna ha
istentol nem volna eez embor
nem thehethneye valamyth
Feleleenek ees mondanak neky
Myndonostol fogwa bynbe zylettel
ees te taneytazee mynketh
Ees ky wzeek oteth Megh halla
ihesus hogh ky wzteek volna otet

v
Ees mykoron megh thalaltavolna
otet monda neky hyzze te isten
nek fyaba Felele o ees monda
kychoda vram hogh hyggek o
benne Monda neky ihesus ees
lattad otet ees az aky teweled
bezeell Az Embor monda hyzom
vram ees le eswen ymada oteth

Zenth Mathe irta megh konve
nek hyzonkettod rezeben
AZ ydoben iarwlanak az
irastudo sidok ihesushoz
Ees keerde otet eegh torwen
tudo doctor keseerthwen oteth
ees monda Mestor a torwen
ben meliik nagyobb paracholath
Monda neky ihesus  zeressed te
vradath istenth Myndon te

r
telyes zywedbol Mynd te tel
yes elmeedbol Mynd te thel
ies lelkodbol Eez az nagyobb
ees elso parancholat  A masodyk
hasonlatos ehoz Zeressed te fele
baratodath mykeppen tennen ma
gadath Eez keeth parancholatban
fyggh mynd kozonseghos torwen
ees prophetak nak mondasy Egbe
gyolekozuen az irastudo sidok keerde
oketh ihesus mondwan My lattatik
tyneek a ky kristosrol ky fya
Mondanak neky dauide Monda
nekyk azerth Mykeppen azeerth
dauid lelokben hya otet o vra
nak mondwan Monda wr
een vramnak yl een yobbom
felol Myglen a te ellenseghydeth

v
vessen a te labaydnak samolya
ala Azerth ha dauid hya oteth
vranak Mykeppen legyon ew fya
ees senky nem felelheth vala neky
ygheeth Sem kedeeglen mereezkodeek
valaky az naptolfogwa valamyth
tole keerdenye

Zenth Janos irta Ewangeliomrol
valo konvenek nyolczad rezeben
Az ydoben mene ihesus Oliuetim
hegere  ees reghel esmegh ioue
a templomba ees mynd a neeph
ioue o hozyaya Ees ylwen taneyt
ya vala oketh  hozanak kedeeglen
a papyfeyedelmek ees az irastudook
egh azzonyallatoth paraznasagba
megh fogtath ees allataak oteth
kozepben Ees mondanak neky me
stor Ez azzonyallath ma parazna
sagba fogtatotth megh az toruenben

r
kediglen nekonk parancholth moy
ses ylyetenth megh kowezny Te
kedyglen myth mondaz Eezth ke
dyglen mongyaak wala keseert
wen oteth hogh vadolhatnayak
oteth Jhesus kedeeglen le hayta ma
gaath hathra wyawal irwala
a foldon Mykoron megh marad
wan oteth keerdwen feel ygazodeek
ees monda nekyk valaky ty kozzo
letok byn nekyl vagyon elozor az
vesson koweth ez azzonyallatra
Ees esmeghenth le haywan ma
gaath yrwala az foldon  halwan
kedyhgh ezoketh egmaswthan
ky mennekwala kezdwen az
venokrol Ees megh marada
ihesus on maga ees az azzony
allath alwan kozben fel yga
zoyta o magaath ihesus monda
neky Azzonyallath hol van
nak kyk tegodeth vadolnak vala

v
Senky tegod nem karhoztata  ky
felele  Senky vram Monda kedygh
ihesus een sem kaarhoztatlak tego
deth ereggel ees ymaar towabba
ne akary veetkoznod

Zenth ianos irta ewangeliomrol
valo konvenek otod rezeben
Az ydobe vala sidoknak innep
napok Ees ihesus fel mene
irsalyomba Valagyon kedeeglen
irsalyomba megh byzonyoytoth
tho ky neweztetyk sido nyelwon
betsaydanak walwan oth
gadorth Ezokben fekoznek vala
koroknak vakoknak santhaknak
megh aztaknak sokassaga varvam
az vyznek indulasath  Wr isten
nek kedeeglen angyala ydo
zerenth le zal wala a thoba
ees megh indwl vala a wyz

r
Ees ky elozor az thoba be megyen
vala az vyznek indulasa vtan
megh vigazyk vala akarmyne
mw korsaagban thartatotwolna
Vala kedyhgh nemy memw embor
otth harmycz nyolcz eztendoy koor
Eezt mykoron latta volna ihesus Fekw
en ees megh esmerthe volna hogh
sok ydey volna  Monda neky akarzee
megh vigasnod  Felele neky Akarok 
vram nynchen emborom hogh my
koron megh indwl a vyz  vynne
enghometh a thoba Mykoron een
oda iwtok egeeb een elottem belee
megen Monda neky ihesus kelfeel
vedfel te nozolyadath ees yary ees
legottan megh vigazeek az embor
ees fel vewe o nozoyljayath ees yaar
vala vala kedegh ynnep naph
az napon Mondnak vala azeerth
az sydook annak akky megh

v
Vigazotth vala  Jnneph vagyon nem
illyk tenekod fel vennod te nozolyadath
Felele nekyk akky enghom megh vigaz
tha a monda ennekom Vedfel te
nozolyadath ees yary Megh keerdeek
azeerth oteth kychoda akky mondotta
tenekod ved fel te nozolyadath ees
yary a kedeeglen ky megh vigazoth
vala nem twggyawala ky wolna
Jhesus kedeeglen el mene az gyoleko
zettol megh zorzoth helre Annak
vtanna megh lele otet ihesus a tem
plomba ees monda neky Ime
megh vygaztaal ymaar ne akary
veetkozny hogh gonozban valamy
nekod ne tortennyeek Eel mene az
Embor ees megh monda az sidoknak
hogh ihesus volna ky otet megh
vigaztotta volna
Zenth lucach irta Ewangelyomrol
valo konvenek heted rezebe

r
AZ ydobe kery vala ihesusth nemy
nemy zerzetos sydo hogh o vele enneyek
Ees el mene az Sydonak hazaban
le wle Ees yme egg azzonyallath
ky a varosban lakozyk vala de bynes
hogh megh tutta volna hogh ihesus
az Sydonak hazanal volna Woon
alabastrombol chenalth zeloncebe
kenetoth  Ees megh allapeek hatwl
ew labaynal kezdee konw hullatasawal
ew labayt mosnya ees kenettel keny
vala  Latha kedyglen az zerzetos
Sido ky hyttha vala otet Gondolwan
o bennedon  monda Ha ez propheta
volna Byzonyaba twdnaya ky ees
mynemw volna eez azonyallat
ky otet illety  merth bynes Ees felel
wen ihesus monda neky Symon
Een nekom vagyon valamy mondasom
tenekod Ees o monda  Mestor
mondyad Ees felele ihesus monda
keeth adosa vala nemynemw
kolchonzonek Eggyk oth zaaz

v
penzel vala adoos A masyk otwen
nek hogh nem volna azoknak
honnan megh fyzethnyok megh
hagya mynd a ketthonek azeerth
melyk zerety ynkaab oteth Felelwen
Symon monda alytom hogh az
akkynek tobbeth hagyoth megh ees
ew monda neky ygazan itheleed
ees fordwla az azzonyallathoz monda
Symonnak Latodee eez azzony
allatoth Be ioweek te hazadba vyzeth
een labaymnak nem adaal eez kedygh
konw hwllatasawal mosa megh
een labaymath ees o hayaywal
zarth zaraztha meg  Apolasth
nekom nem adaak eez kedyk hogh
be yotth nem zonth en labaymath
apolgathny  Olayal en feyemeth
megh nem keneed eez kedeeglen
kenetthel kenee megh een labay
math kynek okaerth mondon nekod
megh bochattatnak neky sok byney

r
Merth yghen zerethe Akkynek
kedygh kewees bochattatyk kewesbe
zereth Monda azeerth ihesus az azzo
nyallatnak Megh bochattathnak
nekod te byneyd Ees ky otth
egetombe le telepottek  mondnak
vala kychoda ez ky meegh az
bynth ees megh bochatya Monda
azeerth az Azzonyallathnak Atte
hytod ydwozeitott teghedeth men
bekeseegghel
sykeet penteken
Zenth Ianus Irta ewangeliomrol
valo konwenek tyzenegyed rezebe
Az ydobe vala neminemw
bethegos lazaar bethaniaba
Marianak ees martanak ew
hwgaynak varoscaybol valo
Maria vala ky megh kenthe
vala vronkat kenettel ees o
labayt ew haiaywal megh
zaraztotta vala

v
Kynek attyafya lazaar beteg
lyk vala kwldenek ihesus 
Lazarnak o hwgay mondwan
Vram ym akkyth zerecz vala
megh holth korwlth  halwan
kedigh ihesus monda nekyk eez
korsagh nynchen halalra de
istennek dichoseghere hogh isten
nek fya tyztoltesseek o myatta
Zerety vala ihesus Martath ees
ew hwgath Mariath ees lazarth
hogh kediglen hallotta volna
hogh bethegleneyek Thahath
azon helyon lakozeek keeth napon
Annak vtanna monda ew
thaneytwanynak Mennyonk
esmegh Sydosagba Mondanak
neky a thaneytwanyok Vram
lam az sydook keresnek vala
tegod meegh kowezny ees esmeg
oda meeghee Felele ihesus

r
Nemde tyzenkeeth oraya vagyon ee
az napnak Akky yarand nappal
nem botrankozyk merth a nap
nak vylagossagath latya ha
kedygh yarand eyel megh botran
kozyk merth vylagossagh nyn
chen o benne Ees ennek vtanna
monda nekyk Lazaar a my
baratonk alozyk de el megek
hogh almabol fel serkenchem
otet Mondanak azeerth ew
thaneythwany Vram ha alozyk
megh vigazyk Mondotta vala
kedygh ihesus o halalarol  ook
kediglemn aleytak hogh alomnak
alasarol zolna Tahath Jhesus
nylwan monda nekyk Lazaar
meghholth ees orwlok ty eerte
tok hogh hyggetok merth
nem voltam otth de mennyonk
el o hozyaya Monda azerth
Thamas

v
Ky mondatyk keethseghosnek
o thaneytwan tharsynak Men
nyonk el my ees ees halyonk
megh o vele El iowe azeerth ihesus
ees lelee oteth hogh neged napya
volna hogh a koporsoba fekwn
neyek vala kedydg betanya
iherusalem melleth holmynth
tyzon otth futamathny foldon
Sokak az Sydook iottenek vala
Marthahoz ees mariahoz hogh
vigaztalnayak oketh o attyok
fyarol Martha azeerth hogh
halla hogh ihesus el ioth Eleybe
folyameek oneky Maria kedigh
a hazba yl vala Monda azerth
Martha ihesusnak Vram ha ytth
voltalwolna az een atyamfya
megh nem holthvolna de iol
tudom merth valamyth keren
dez istentol isten agya nekod

r
Monda neky ihesus Fel tamad
atte atyadfya Monda neky Mar
tha Tudom merth fel tamad
az vtolso fel thamadasnak napyan
Monda neky ihesus een vagyok
fel thamadas ees eleth ky hyzon
en bennem meegh ha megh
holthvolna ees  eel ees myn
don ky eel ees hyzon een ben
nem orokke megh nem hal
Hyzedee ezth Monda neky
Martha  Hyzom vram  een
hyttem Merth te wagh kristus
elo istennek fya ky ez velagra
iottel ees mykoron ezoket
mondotta volna eel mene ees
el hywa Mariat o occheeth
Swgwa mondwan Mestor
ielon vagyon ees theghodeth
hyw Maria kediglen hogh halla
fel kele hamarsaggal ees me
ne o hozyaya Meeglen ihesus

v
Nem month vala a varoskaba
de meegh azon helyon vala
a howa eleibe month vala
Martha az Sydook kyk vele
valanak az hazban ees vygaz
talyakwala oteth Mykoron
lattakwolna mariath hogh ha
mar fel kolthwolna ees ky
month volna kowetek oteth
mondwan Merth el megyon
az koporsohoz hogh syryon otth
Maria azeerth mykoron iwtoth
volna oda holoth ihesus vala
Lata oteth eseek o labayhoz ees
monda neky Vram ha yth
voltalvolna een atyamfya
megh nem holthwolna Jhesus
azerth hogh latta volna oteth
syrwan ees az Sydokath kyk
o vele iotte iottenek vala
Sirwan  meegh yzamodeek
lelkeben ees megh zomoroyta

r
o magath Ees monda hol te
mettetok el oteth Mondanak
neky Vram ioyel ees laassad
ees konweze ihesus Mondanak
azeerth az Sydook yme mel
ighon zerethy wolth oteth Nekyk
kedeegh o kozzolok mondnak
vala Nem thehette volnae eez
ky megh nytha a vakon zyle
tothnek zomeith  hogh eez
megh nem holthwolna Jhesus
esmegh megh yzamodeek on
benned iowe a helhoz Vala
kedygh verom ees ko tetetoth
vala reaya Monda ihesus
vegetok fel az koweth Monda
neky Martha annak hwga
ky megh holth vala Vram
ymar dohos merth neged napy
halatth Monda neky ihesus
nemde mondamee nekod

v
Merth ha hyendod latod istennek
dychosegheeth Fel weweek azert
a koweth Jhesus kedeeglen fel eme
lee o zomeyth monda  Atyam
halaath adok mnekod merth megh
halgattaal enghometh een kedig
twdom vala merth enghometh
mydon koron megh halgacz
de a nepeerth ky kornywl al
mondam hogh hyggeek mert
te bochattal enghometh Myko
ron ezoket mondotta volna nagh
fel zowal kealta Lazar ioyky
ees legottan ky ioue ky megh
holthwala kezey labay megh
kothozwen Sydoknak ew
zokasok zerenth ees oneky
orchaya keezkenowel be
kothwen vala Monda nekyk
ihesus  oldozyatok megh oteth ees
bochassatok el

r
Sokak kedygh az Sydook kozzol
kyk iottenek vala Mariahoz ees
Marthahoz  ees lattakwolna
melyeketh ton ihesus hywnek
ew benne 

Zenth Lucach irta meegh
Ewangelyomrol valo konvenek
tyzonnyolczad rezeben

Az ydoben fel wewe ihesus
tyzonkeeth thaneythwanjt
ees monda nekyk  yme fel
megyonk iherusalembe ees
be telyesodnek myndonok
melyek yrwan vannak
prophetak myatth embornek
fyarol Merth aroltatyk pogan
nemzetoknek ees megh
mewettetyk ees megh osto
roztatyk ees megh pogdostetyk

v
Ees mynek vtanna megh
ostoroztatyk megh olyk oteth
ees harmad napon fel thamad
Ees apastalok semmyth ebbe
nem eerthenek Vala kedygh
ez bezeed elreythwen o tolok
Ees nem eertyk vala melyek
mondathnakwala

r
Jduoz leegh Maria cristusnak
kegos annya keronk azzonyonk
ziz maria Eez elo epesegodeerth
kyth te haath vallaal ziz maria
Mykoron negwen naph be telven
templomba ha meneel Simeon
propheta tegod oth megh lata
nekod iowendooth monda hogh
te edos fyad kennya lathwan
Sidoneep mya te zwwedeth
elos tor megh folya hogh a te
edos fyad ihesus christus  Mynketh
o zenth kennyanak eerdomeben
rezeltesson ees ez te dichosegos
elo epesegod nekonk remensegonk
legon Amen Salue regina
Aue Maria
Masod epeseegh

v
Iduoz leegh Maria christusnak
kegos annya Mennyorzagnak
kyralne azzonya te vagh ez vela
gon siroknak vigaztaloya ees
arwaknak annya Masod siral
mas epesegoth te haath vallal
ziz maria Mykoron edes fyaddal
ihesuscristussal egiptomba futaal
zomorosagoth nagyoth vallaal
ees nagh keserwsegoth zenvedeel
keronk azeerth my nemes azzo
nyonk ziz maria ez te masod
syralmas epesegodeerth hogh a te
edes zenth fyad my oltalmonk
legyon ees mykoron ez velagbol
ky mwlonk mynketh hozyaya
vegon Amen Salue regina
Aue Maria
harmad epeseegh

r
Iduoz leegh Maria atya isten
nek leanya Mennyorzagnak
azzonya foldo valo Bynos adam
fyaynak nagh remenseghe
harmad Siralmas epeseghoth
te haath vallal ziz maria Myko
ron a the edes fyaddal ihesuscristus
sal Jherusalembe be meneel
Oth te zenth fyadath el tewezteed
ees harmad nap el mulwan
te zenthfyadath iosephfel nem
lataad harmad napeeglan nagh
keserwsegghel kereseed keeronk
nemes azzonyonk ziz maria
eez te syralmas harmad epesegodert
ees edos anya voltodeerth hogh
konyorwletos leegh myraytonk
ees keried te zenth fyadath my

v
erottonk hogh tanohon megh
mynketh mykeppen my oteth
zabadon kereshesswk Amen
Salue regina Aue Maria
dNeged epeseegh
Jdwoz leegh maria christusnak
kegyos annya te vagh a kegos
anya ky myndon nyawalyaas
okon konyorwlz Neged kerwse
gos epesegot te haath wallal 
zyz maria Mykoron a thezenth
fyadath fogwa cayphasnal
haliad  Arczul ees nyakon
vereek Ees onnan pylatushoz
viueek kew ozlophoz kotozeek
kegyotlenw ostorozak Tewys
koronawal koronazaak keronk
nemes azzonyonk ziz Maria
ez te negyed syralmas epesegodeerth

r
Hogh Keeried te zenth fyadath
hogh a te aldoth zenthfyad
ihesus christus myndon byneynk
nek megh olgya koteleyth
Mykeppen my oteth zabadon
kereshesswk ees o zenthyvel
my oteth dicheerhessywk Amen
SAlue regina Aue Maria
Jduoz otod epeseegh
legh Maria Mennyorzagnak
vigasaga prophetaknak irasa
te wagh az kegos anya ky
myndon nyawalyasoknak
sirasaath megh halgatod ees
ymadsagaath Otod siralmas
epesegot te haat vallal hZiz
maria ha Edos fyadath
kereztfan fygwen lataad
mezeytelen  foldrol fel emel
wen Ees o zenth testeeth

v
zaggathwan nywzwan ees
o zenth zyweeth czwczawal
megh oklelwen ees o zenth
feyeeth towis koronawal megh
koronazwan kezeith labayth
vas zegghel zeghezwen az
kegyotlen sydook tegodet oda
nem ereztenek hogh Fyadath
fedezyed folyo vereeth torolied
Farrattsagaath kynyebehed 
keeronk nemes azzonyonk ziz
maria Ez te otod siralmas epe
segodeerth hogh a te aldoth
zenthfyad aggya ew zenth
veere hullasanak eerdomeeth
hogh ky legon my lelkonknek
oltalma ees my byneynknek
el mosoya Amen Salue regina
Aue Maria
hatod epeseegh

r
Jdwoz leegh Maria iduossegnek
peldaya angyaloknak azzonya
zizeknek koronaya Martiroknak
palmaya apostoloknak mestore
ewangelistaknak taneitoya
confessoroknak tykore te wagh
az zeplotelen anya kyth isten
seegh nekonk remenseegh vizet
hagya Hatod siralmas epesegot
the haath vallal ziz maria
Mykoron Edos fyadath ihesust
ehristust ioseph karodra ada
kyth te zizenth zyleel banat
nekwl viseleel annak ken
nyan keges anya epedozeel
keronk azerth my nemes azzo
nyonk zyz maria Ez te hatod
syralmas epesegodeerth hogh
keeryed te zenth fyadath

v
hogh a the edos fyad my
oltalmonk legyon ees halalonk
nak vtanna mynketh hozyaia
vegon Amen SaIue regina
Aue Maria
heted epeseegh
Jddwez leegh maria christus
nak kegyos annya azzonyok
nak azzonya Bynesneepnek
oltalma te wagh az alazatos
zeeph viola kyth Myndonok
kewannak  kyralyoknak kyralya
heted syralmas epesegot te hath
vallaal ziz maria Mykoron
te zenth fyad mennyorzagba
feel mene te ez foldon maradal
nagh siralmai lakozaai
Mygh fyadath ihesust christusth
zemeyddel nem lataad  kennya
heiieeth myndon nap megh

r
holoth ziz Maria keserw konvet
hwllataal Fyad kennyath
edoson sirataad zenth halalaath
eltodiglen zenth zyvedbe
tardaad ymaar nekod zywed
zomorwsagoth nem laath
ees keserwsegoth nem wall
keeronk Azzonyonk zyz Maria
hogh engheztelied a te zenth
fyadath  hogh  vehesswk o
zenth orzagaath Amen Salue
regina Aue Maria 

v
Vr ihesusnak newebe kezdetyk
zenth enek ky dicheri zyz
mariat ees az o zenth fyat
Igon edos a iooknak ees az
tyzta lelkeknek kyk zeretyk
istenth ees az ew zent zileiet
ees az isten malaztyath
ky kezdetyk ekkeppen mondwan

O Kegossegos zyz ees
ighon nagh rzepseegh
teghod isten valazta
meegh kezdethnek elotte Nagyon
teghod tyztole merth te nekod
kozone Angyalnak myatta
kozonetot ilyeteenth velaagh
sonha nem hallotth mynd
kezdettol fogwa

r
Hozyad mene az angyal be
rekeztotth haazba ees elotted
megh alla nagh zeep fenosseegghel
kozonetit el kezde ighon nagh
tyztosseghel ees ekkeppen monda
Idwoz leegh te maria vagh te
malaztal telyes wr vagyon
te veled NAgh tyztosseegh
ez nekod azzonyom Maria
ees ighon nagh vigasaagh
mynd orokwl orokke hogh
mynd az zenth haromsaagh
nekod igen kozone angyalnak
myatta ees teghodet megh
alta azzonyoknak kozotte ees
myndonnek folotte O Maria
zeep veragh ees zizeknek
gyonge az mennyei vdvarnak
nagh zeep fenosseeghe

v
Merth vagh istennek Annya
angyaloknak azzonya nagh
meltosagh nekod kyneel nagyob
nem leheth istennek vtanna
sem foldon sem mennyon
zeretethnek rosaya teghod
ekoseite zenth alazatossagnak
violaya zepeite tyztasaagnak
lilioma ighen teghod tyztole
ees myndon yozagnak iambor
sagnak zenthseegnek edossegos
illatya tegod mynd el hata
Nekonk eez nagh tyztossegh
ees ighon nagh orom hogh
my ilien zeeph azzonth
valyonk foldon ees mennyon
kyth ighon kel zerethnonk
es ighon kel tyztolnonk ees
neky zolgalnonk hogh

r
Mynekonk aggyon yoth ees megh
oltalmazyon myndon ellenseegtol
O te kegyos io christus ees edos
zeep ihesus Menybol Foldre teken
teel raytonk konyorwluen zenth
atyadnak kebelebol hozyank ide
le zallal az ziznek mehebe eez
velagra zyleteel nekonk myndon
ioth adal ky wagh tennon magad
Iesus nagh felsegos keench kynel
zebb ees iobb nynch te zenth zyved
patica ees kyraly taarhaz kybe
az istenseegnek myndon kenche
tartatyk ees o bolcheseghe keronk
azzon teghodet hogh a te zenth
zywedeth aggyad my zyvonknek
kyt fel nyta longynos te fe
ellenseghod ees ky asa a kenchoth

v
Zelos nagh lanchayawal kyvel
lon nagh kazdagga merth o megh
igazwla bynebol tyztwlwan
ees megh koronaztateek az zenth
martiromsaggal ees ekkeppen
zenthe lon o te kegyos zenth
atya ky wagh nagh hatalmas
zebbeth iobbath nem athataal
mynth atte zenth hadath kybe
vagyon myndon io ees myndon
bolcheseegh Kyth my ighon zeres
sonk ees chak neky orolyonk
mynd orokke Amen vigasag
nak ez napya merth kyral zile
teek ky zarmazeek ez napon ziz
nek o mehebol chodalatos ez
germok ky myndonnek kedves
lon o emborseghebe ees ky aleyt
hatatlan es o megh mondhatat
lan o istenseghebe

r
Isten fya zileteek tyzta nemess
ziztol Mykent rosa liliumtol
termezetth chodalya kyth zwle
yfyw lean ky wolth ez velagh
ele elotth myndonnek zorzoie
tizta zyknek emloy neky teieth
adanak reghi nagh istennek
Angyal a paztoroknak chorda
iok orizwen nagh orometh hyr
dete ihesus hogh ziletotth a iazolba
teteteek foldnek mennynek
kyralya poztookba takarwan
nenybol teyel tolth emlok fel
neweleek otet ekos nagh zep
segghel Mynt az yvegh nem
toryk nap feen altal hathvan
ezonkeppen Maria zyzen
megh marada Bodogh a zylo
anya kynek zenthsegos mehe

v
isten fyath zyle Ees Bodogh az
emlook kyk o genghesegokbe
wr christusth emleteek ez diche
retos germok ez napon zileteek
eegh zeplotelen zyztol my
idwosseghonkeerth ha nem
ziletoth volna my mynd el
veztonk volna enghodetlen
segherth O en edos ihesusom
ky my ertonk zileteel oltal
mazy pokoltol Iesus fekzyk
iazolba mennyekbe orzagol
A bochobe kowekol angyalo
kath vygaztal kezei kotoztet
nek a genghe zyz annyatol
hogh megh ne verhessson de
my velonk kegelmezyon
ees chak ergalmazion ees

r
my velonk legyon Ez zyz
anya ees lean onnon atyaath
zyle Ezt chodalya meny ees fold
hogh ilyen nagh felseegh magat
ygh megh alaza hogh teromto
zylesseek attool kyt teromtott
zeretetnek nagh iege kynel na
gyob nem leheth semmy ter
mezetbe o felsegos fenossegh
ees nap velagossaga halhatat
lan kys germok ees ilyen nagh
bolcheseegh ky hallota ees latta
hogh ylien nagh hatalmas
legyon erotelen  ckazdagsagos
zeghennye es az isten germokke
kyth chak chodalhatonk az
zenthseghos zereteth ezth
gyakortha totte hogh a te zenth

v
Feiedet az ihesusnak feiere le hay
tottad edosdon ees te konw hulla
tasod oteth megh otozte ees az
ew zenth orczayan ala gorgodo
zott ighon nagh bewsegghel
Nynch emborj bolcheseegh ky
azt megh mondhassa mely
isteny edosseegh zywed lelkod
megh folta Mykor az edos ihesust
appolgattad chokoltad ees ooth
olelghetted zenth zyvedhoz
zoroytottad ees otet emletted
nagh zenth edossegghel Nyolczad
napon kys cristus kornywl
meteelteteek az ew genghe
testebol vereeth ky bochata
veghezetre kereztfan a tobbit
ees ky ontha Mynketh ygh
zerethe hogh lelkonket megh

r
Mosa az ozenth verewel hogh
mynd ydwozohon aMelkodo
nagh choda hogh ylien nagh
felseegh magaath ygh megh
alazya hogh feen a faan hgion
Ees hogh ez nagh fenossegh ygh
megh homalyosoggeek ees megh
setetwlyon hogh mydonok ne
tuggyak es megh ne esmerieek
hogh o isten legyon myndon
foloth nagh choda hogh nagh
bolcheseegh velagossagh fenossegh
ees myndon dichoseegh ygen
magaath el haggya hogh otet
megh wtalyak ees megh zy
dalmazyak ees ylien nagh
edossegh ygh megh keseroggek
ees o megh vtaltasseek

v
o te kegyos kys keral ees ighon
nagh isten ez velagra ziletwen
approdokath gyoytel zaz ees neg
ven neegh ezorth kyketh tol
mynd viteezze ees megh
koronazat ees elotted bochatad
ylien edos seregot a mennyei
vdwarban Ihesus hozyad io
uenek harom zenth kyralyok
hozwan aiadekokath meegh
hogh germok volnak ylwen
ziznek olebe vgh mynt kerali
zeekbe  be menven a hazba
le eseenek elotted ees wgh yma
danak nagh zenth tyztesseeggel
Ihesus teghod herodes akara
megh olny kyth megh monda
az angyal a te hyw zolgad
nak hogh fel kelyon almabol

r
ees fel vegyon tegodeth ees te
zenth zyledeth el be fusson
veletok egyptom orzagba hogh
ideigh oth leegh o Maria

Nagh munkara kyldenek
ees nagh hozyw wtra Ne
bankoggyal azzonyom veled
vagyon nagh kolchseegh ees
a nagh vigasaagh hatalmas
sagh batorsaagh ky tegodeth
megh seghell myndon nawa
lyadba ees hogh menneel
azzonyon az zenth tarsasaaggal
zeep ihesussal iosephel mynd
egipton fele Jutaal a nagh puz
takra ees kyetlen erdookre
fene vadak kozze kyket ihesus
ehnyte ees megh zelydeite

v
Lonek oly mynth baranok
Megh esmerwen vrokath ees o
azzonyokath zolgalatoth mutat
wan ees nagh zeretetoth merth
elotted vtannad ees keethfelol
melleted yarnak tyztossegghel
iaczodozwan vigadwan ees
ekkeppen keserwen alkolmas
ideyhgh Ees ymar my mynd
nyayan ebbe edoskoggyonk
a zeretoth zeresswk ees az
yoth kewanywk az istentol
my felyonk hogh ellene ne
vessonk hogh mynketh
zeresson ees my nekonk aggyon
ioth myndfoldon mynd men
nyon myndh orokkwl
orokke Amen

r
Aztalnak zenth dicherete
Az zenth alazatossagh zerze
tos aztalaath ekoseyty
dicheri ees fel magaztattya az
zenth veztegseegh tartaas oteth
ighon gyongyozy ees megh
veragozya Az zenth aeitatossagh
otet megh edoseitj ees eerdomoseitj
az alazatos zerzetos nagh edosdon
ezyk mert o melto reaya amyt
ezyk izyk ees o neky a christus
nyayaskodo baratya ees o aztal
noka Mert elotte my vagyon
mynd az christus zerzotte kyrol
aggyonk nagh halaath

Io ees gonoz zerzetosnek
dicheretj ees zydalma

v
A yo Zerzetosnek zywe kristus kerthe
Merth o benne plantalta veragoknak
zeepsegheeth Merth zenth alazatos
sagh veragozyk o benne mynth
keek viola zeretethnek rosaya
tyztasagnak lilioma benne kewel
kodnek Zerzetosnek gonoza
myt te rolad mongyonk  telies zyved
merogghel ees nagh alnoksaggal
mert az enghodetlenseegh ees az
gonoz gywloseegh teghod mynd
el gyozotth az kewelseegh megh
hatotth ees ekkeppen ordogh byr
kinel vizon nagh kenra

O Edos Maria leegh te orok
aldomassal mert ziz vagh
zilesodnek elotte ziz vagh zilesodbe
ees ziz vagh zilesodnek vtanna
Annak okaert aldoth leegh te merth
Anya ees ziz vagh  Myndon

r
Angyaloknak folotte tyztasagosb
Apostoloknak folotte hyttel telyesb
Martiromoknak folotte zywednek
faydalmawal keserwsegosb Confesso
roknak folotte zenvedetosb Myndon
zyzeknek folotte zeplotelen tyzta
sagosb Annak okaert aldot legh te
Algyon tegodeth az en zywem
merth te myatta a teromtho embor
re loth te myattad az igaz malaztot
lelth  A Bynos bochanatoth a holth
eletot A zankywetoth megh teerth
az orok zhazaba Amen

Valaky torodelmesseegghel megh
gyonvan ez ymadsagot azzonyonk
marianak tyztosseghere o kepe elott
teerdon megh olwasangya kentol
Byntol valo oldozatoth vezon

v
Zenth Bernald doctor istennek heeth
ergalmassagarol ekkeppen aad
vala halath mondwan
HAlaath adok te nekod een vram
ihesus merth mykoron hozyad
tereek enghometh penitenciara
hozyad fogadal
HAlaath adok te nekod een vram ihesus
merth ennekom tehetsegoth adaal
az idwossegos iozagba veghygh
megh maradnom
Halaath adok tenekod en vram
ihesus merth ennekom adaal ma
laztoth tegodet ees ennon maga
math megh esmeretre
Halath adok te nekod en vram ihesus
merth ennekom adaal hytot ees
remenseghoth az orok dichosegnek
vallasara ees megh nyeresere

r
HAlath adok nekod en vram ihesus
merth enghometh sok byntol
megh tartottal kykben eshettem
volna ha megh nem oriztel volna
Halath adok te nekod en vram ihesus
merth en megh teeresometh el varod
vala mykoron een kegyotlenseghom
be el iarok vala
Halath adok te nekod een vram ihesus
merth ennekom adal torodelmessegot
ees byneymnek megh esmeretith
mykoron en orolok vala a bynnek
tetemenebe

v
O dichosegnek azzonya o viga
sagnak kyralne azzonya
O kegelmesseegnek ees ergalmassag
nak kwtfeie O menyorzagnak
fenosseghe paradichomnak edosseghe
O isteny orom angyaloknak dicho
seghe zenthoknek vigasaga zizeknek
tyzta gyonge te nekod aianlom
dichoseghos azzonyom ziz maria
ma ees myndon ydobe een lelkometh
een testometh telies eletometh
halalomath ees feltamadasomath
Te aldoth ziz maria zyzen orokke
megh maracz
r
tekelletes zerelmeeth meeg akarandyok
heeryzny  wr ystennek segedelme myat
ad heereeh hazanchba mehetench 
Towaba zeretnech keel mynekench az my
ellensegenchethes ystenerth  mykenth ew
mondya az ewangeliomba  Zeressetek
ellensegteketh  yol tegetek azoknak kyk
titiketh gylelnek ees ymagyatok azokerth
kyk titeketh nyomorgathnak ees habor
gathnak  hogy legetech az tw athyatoknak
fyay ky menyorzagba wagyon Annak
okaerth tystelende zyz ygen zykseges my
nekench az zereteth kynekwl senchi ysten
nek kellemethes nem leheth  Istenth nem
zerethi aky emberth gylel  Istenth nem zerethi
qu ky istennek parancholathyath meg wtalya
Az zereteth mynden yozagoknak gyekere Merth
az zereteth nekwl akar mynemw yoth teg
eneh semmith nekench nem haznak A mw
s tanvsagwch heyaba walo haa zerelmwch
nynchen ky enenmaga az vr ysten  Ooth orzagwl a testhi zere
teth a hol az istennek zerelme nynchen  Ako
ron ember tekelletes mykor zeretetwel telyes
A byzony zeretethnekwl  bator walaky teke
lletesen hyggen  meges ad heerek bodogsagra
nem iwthhat Wly ygen nagy az zeretetnek
ew yozaga hogy ha ew meg fogyathkozandik
heeaba leznek emberbe az egeb yozagokees
Haa yelen leend egeb  yokees ygen yol vannak

v
Valaky ystenth nem zerethi ennenmagath
sem zerethi Jnthlek azerth tegedeth tyzte
letes zyz hogy az zerelmhnek myatta ej
Egesseswly awagy zerkezzel a the lathatat
lan yegesed iesus cristushoz ees az ew zerel
mebe eegyh Immar semmith ne zeresh
azochba ky ez wylagba vannak eez wy
lagnak hwzw woltath kennak alyhad
Syes ky  menneed ez wylagbol  eez wylag
nak semmi wygaztalasath ne weged 
hanem az cristushoz kyth zerech telyes elmed
wel fohazkodyad  geryedezy  kewankod
yad  Meeg az testy eegessegnek ew zerelme  es
az cristusnak zerelmeerth theneked wtalatos
legyen  Az zeretetnek seebywel altal were
ttessel wgy hogy meltan monhassad  Meeg
sebhettem en zerelmnek myatta Cristusba
zerethe hugom  halyad a the yegessednek
iesus cristusnak beezedeth  ky engemeth ze
reth  zerettetik az en athyamtwl ees en
zeretwm ewthet ees megy yelenthem enn
enmagamath ewneky  Zeressed azerth
en zerethe hugom ewtheth eez vylagon
hogy ew tegedeth meltholtassek zerettny
atya ystennel az heerek bodogsagba Amen

r
MY Vronk cristus Iesus ezenkepen mond az
ewangeliomba  ha vaky engemeth zereth
az en bezedemeth tarthya ees az en athyam
zerethi ewthet ees ew hozyay yewench ees ew
nala lakaodalmath thezeench ees zenth Ianos
Apastal yg mond My zerethyech istenth merth
ew elebh zerethe mynketh  Valaky zerethi
ystenth ymagya ewtheth az ew byneyerth
ees meg tarthya eennenmagath azoktwl
Een zerelmes hugom zeressed az wr ystenth
ees hyad ewteth a the wduessegedeerth  Merth
az zerelm heerek eleth  ees az gyleseg halal 
Isten nem akarya chak bezeedel zerettethny hanem
tysta zyuel ees yo mywelkedettel  Istenth nem
zereth ky ew parancholatith meg wtalya Az wly
embernek elmee ky ystenth zerethi nynchen
ez felden  hanem menyorzagba merth mynden
koron az menyeyketh kewanya Intlek tege
deth een zerelmes hwgom hogy zeressed aaz
wr ystenth myndennek felethe  merth ew
thegedeth valaztha eez wylagnak eelethe
Incab keel istenth zerethnwch honnem mynth
az mw zyleynchet  Myerth  Merth ysten
theremtheth myncheth az mw zyleynchet
ennen twlaydon kezeywel azaz tulyaydon
hatalmawal Mykenth meg wagyon yrwan
ew theremtheth mynketh ees nem mynnenmagoon
Nagyoby yokath adoth mynekwch cristus

v
honnem a mu zyleynch  Annakokaerth az mu
zyleynchnek felethe zeressek cristusth Hythsag
valamyth ynchab zerethny ystennel Valaky
incab zerethi a theremteth allatoth a theremthe
neel vethkezik ees ky a theremteth alathnak
zerelmeth az theremthenek zerelme eeleth vethj
theweleg  Annakokaerth myndennekfelethe
keel mynekwch az vr ystenth zerethnwch Mon
dyagd kerlek tystelende zyz Nagy keuana
tossagal ees zeretetwel cristusrol Az en zere
teem ennekwm ees o ennekom een oneky
ky az lyliomokkezeth lakozyk myglen aaz
naap fel thamad ees lehayolnak az arnekok
Cristusnak yegese mond nylvaban ezeth myne
kwnch  Az en zerethom tarsalkodyek en
hozyam az zerelmnek kethele myath ees
en ew hozya egesswlech ees tarsalkodom
az wyzonthvalo zerelmnek myatta ky
elthetik azaz gyenerkedich az liliomok
kezeth ees vygadoz az zentheknech yo ees
fenes ees yo illatw yozagok kezeth ees
az zyzechnek seregyk kezeth  myglen
az naap fel kel ees lee hayolnak aaz
arnekoch azaz myglen ez yelen valo
elethnek arneki el mennek ees az nap
meg yelenyk azaz az herech bodogsagnak
fenessege eel ye Een zerelmes hugom

r
Igassag az vr ysten telyes zyuel zeretny
ees ew hozya telyes akaratwal ragaz
kodny ky felseges yo  Az felseges yoth
zerethny  felseges dycheseg  Valaky ystent
zerethi yo az  ha yo azerth bodog ees
Myneuel ember ystenth ynchab zerethi
anneval incab bodog leezen Aaz zerelm
az zenthwchnek yeles ees twlaydon
yozagoch Cristusba zerelmes hugom an
nakokaerth mondam ezeketh  hog eez
vylagnak semminemw zerelme tege
deth cristus zerelmetwl el ne valazzyon 
cristusnak legese meges kerlek  hogy
az the mennyey yegesednech  zerelmerol
mwnekench valamith nongy  Mirra
nak ketheleche ennekem az en zerethem
az en emleym kezeth lakozych  Az zyw
nek  heele az emlek kezeth wagyon 
Azerth az en zerethem az en emleym
kezeth lakozych  azaz emlekezetembe 
Az yegesemnek cristus iesusnak  o
zerelme myndenkoron az en emleymke
zeth azaz az en zyuembe vagyon Ees
mynd bekesegnek mynd haborusag
nak ydeyen en emlekezethemre hozom

v
mynd az yokath kyketh ennekem adoth 
Merth engemeth zerethe ees en erethem meg
haala ees feel menee menyekbe ees hog
en o hozza mennyek naponkenth hyw
engemeth monduan  Ioyel libanusnak
hegerol en yegesem Ioyel libanusnach
hegerol Ioyel meg koronaztatwl Az en
iegesemnech iesusnak o balkeze az en
feyem alath wagyon  azaz  az zenthle
lechnek ayandeka nywgozych enbennem
yth ez wylagon  hogy az zenth irasoknak
ertelme legen az en elmembe  hog oteth
meg ismeryem ees tekelletessegel zeressem
ees az iesusnak iogya engemeth meg
holel azaz az horok bodogsagra wyzen
En zerelmes hugom keryed az cristus
nak zolgalo leeanyth kych the weled
vannak ees mondyad onekych Segelye
toch engemeth wyragochwal ees bathorw
chatok almachwal merth az en yegesem
nech iesusnak ew zerelmebe ygen meeg
b korwltham O en zenthseges hugaym
kych jmmar cristusth myndennek felethe
zeretithek ees semnit az ew zerelme feleth
nem vettek Segelyetek engemth thw yo

r
mouelkedetteknek peldaywal ees mykepen
az en zerethemeth cristusth meg lilhessem
mwtassatoch meg ennekem merth en az ew
zerelmeerth beteg wagyok  ez zerelm
eedes  ez betegseg io yzw  ez korsag zenth 
ez zeretheth tysta  ez egesswles zeplene
h kwlualo O thw zenthseges hugaym
segelyetech engemeth viragochwal azaz
thw nyayassagtochnak peldaywal 
merth az en iegesemnek cristusnak zerel
mebe ygen meg korwltham Tystele
tes zyz byzony athe yegesednek cristus
nak zerelmebe koor ees betheg wagy
haa oneky zerelmeerth myndeneketh
kych ez wylagon vannak meg vtalan
daaz  Byzonyaba athe iegesednek crist
usnak zerelmebe beeteg vagy  ees az
lelky edeskedesnek agyaba fekzeel haa
oteth myndennek felethe zeretheth  byzony
cristusnak zerelmeerth beeteg wagy
haa yncab zereted az mennyeyketh

zerelmeerth ygen beeteg wagy ees az edess
eges zeretethnek agyaba fekezel haa az
zenth myuelkedetechbe heeresh wagy

v
ees ez feldyekbe beteg Cristusba zerelmes hugom
ha cristusth telyes zyueddel zeretended ees semmith
az o zerelmenek felethe nem vetendez  Azon
cristus iesuswal az the yegeseddel menyorzagba
vygach  ha cristusth telyes elmeduel keueten
ded ees telyes elmedwel zeretended  mynden
kethsegnekwl az menney lakodalmachba
owele vygach  ees oteth az zenth zyzekwel
valahoua menend myndenuth keueted 
S ha mynden aytatossagal cristushoz ragaz
kodandol ees eyel ees nappal ohozzaya fohaz
kodandol ez yelen walo vylagon  Mynden
kethsegnekwl az mennyey palotachba ew
uele vygach  ees az zyzechnek seregy kezeth
enekeelz oneki edes dychereteketh mykepen
meg wagyon irwan  ky aaz az cristus eelzh
Awagy gyenerkedel az liliomokkezeth
meg kernykeztethel zyzeknel seregywel
the vagy dichesegwel meg ekeswlth veelegen
A the yegesednek yvtalmikath meg fyzeteed
Valahova menendez az zyzek tegedeth keueth
nek dichereteluel ees the wtannad futos
nak ees edesseges enekeketh enekelnek
Ezeketh zerelmes hugom azerth mondam
hogy cristusth myndennek felethe zeressed
ees hogy az zerelmenek felethe semmith
nee wesh  kerlek tegedeth zerethe hugom

r
hogy cristusnak kywyle semmi edessegeth
ne heerezh  cristusnak kywyle semminemw
zerelmeth ne keresh  cristusnak kywle semmi
zepsegeth ne zeresh  Dee az cristusnak zerel
meerth syryh cristusnak zerelmeerth ohaych
myglen ewteth erdemled lathny athya
ystennek yogyan orzaglanya  Amen

Vg mond vronk cristus az ewangeliomba Zeressed
the vradat ystenedeth telyes zyuedbol telyes elmed
bol telyes lelkedbol ees mynden ereydbol
Ez hygeketh zenth doctorok sokkepen magarazyak
elezer  ezenkepen magarazya
Zeressed a the vradath istenedeth telyes zyuedbol 
zeresthni ystenth telyes zywbol  eez  hogy a the
zyued egeb allathnak zerelmere wgan nee
hayloth legen mynth az vr ystennek zerelmere 
zerethni ystenth telyes lelekuel  eez  hogy az
the lelked ees az the ertelmed byzonsagba
legen  ees eresh az hythbe  Valaki byzonsagal
hyzi hogy ystennel mynden yo legen ees ew
kywle semmi yo ne legen  eez  telyes lelke
uel zerethi az wr ystenth  Zerethni ystenth
telyes elmeuel  eez  hogy mynden erzeken
segyd ystennek zolgalyanak  Merth az kynek
elmeye istennek zolgal  kynek w belche
sege ystenrel vagyon  kynek ew gondolathya
azokath gondolya a my ystenee  kynek  ew

v
emlekezethi arol emlekezych a my ystenee
ez telyes elmeuel zerethi ystenth

Zeressed telyes zyveddel beelchen  telyes lelke
ddel edesen  telyes eereddel heeressen  wgmon
thouabba Tanwldmeg keresthyen ember az
cristuth zeretned  Dee mykepen  Zeressed
Vgmon edessen hogy mas zerelmel nee
illessek Zeressed belchen  hogy meg ne chalassal 
zeressed heeressen hogy meg ne geezessel ees
az wr istennek zerelmetwl el ne fordwly 

Zenth Zeressed vradath ystenedeth telyes
zywedbol azaz mynden ygekezetedbel  hogy
teneked mynden ygekezeted ystenheez
legen awagy vezerlessek  Telyes elmedbol
azaz telyes ertelmedbol vg hogy mynden
ertelmed istennek alaya vetessek  Telyes
lelkedbol azaz belsee keuanatossagodbol 
hog mynd keuanatossagod istenzerenth
z rendeltessek awag regulaztassek  Telyes
heereddel azaz kywyl ualo mywelkede
teddel  wg hogy mynden kwlsee mywel
kedeted engedyen ystennek

r
EN zerelmes hugom halyad myth mond
vronk iesus az ewangelyomba ew tanyt
vanynak Ebbol ysmeryk meg hog thy en
thanythwanym vattok  haa zerelmetek leend
egmashoz  Mynden hywek cristusnak tha
nythwany  Merth mynden annak thanyth
wanya a kynek thanwsagath keeuethj
Azerth a ky akar cristusnak thanytwa
nya lenni  thanwlya meg  hog barathya
vgyan zeresse mynth ennen magath  Az
my baratynchnak zerelme gonozth nem
mywelkedich  Myre  Merth az teruennek
telyes voltha az zeretetbe wagyon Azerth
mondya zenth pal  apostol  Iaryathok
az zeretetbee mykepen cristus zerethe tyte myn
keth ees ada ennen magath my heerethench
Zenthianos apostol ees ezenkepen mond  Valaky
atyafyath zerethi vylagossagba lakozych ees obe
nne gonoz pelda nynchen Valaki athyafyath
gyleli setetsegbe wagyon ees setethsegbe yaar
ees nem tudya howa megen  merth a seteth
segek meg vakytottak az ew zeemeyth  Haa
valaky azth mondya  zerethem ystenth ees
atyafyath gwlelj  hazug az  ees byzonsag
wbenne nynchen Ees ylyen parancho
twch wagyon ystentwl  hogy valaky
zerethi ystenth  zeresse az ew atyafyath ees 
Valaki nem zerethi az ew atyafyath kyth

v
laath az vr ystenth kyt nem laath mykepen
zerethety ees Salamon yg mond  Mynden
ydeben zereth a ky byzon barath leend ees
embernek barathya zychsegeben lachygmeg
Zenth Agoston doctor ees ezth mondya
emberth meg geezh emberj bodogsagal
pokolbeli erdegeth meg geezed ellenseged
nek zerelmewel Dee maga zerelmes
hugom az ysten zolgay kezeth nemkel
testi zerelmnek lelethi hanem lelkynek
Semmi ystennek kellemetesbh nynchen
az zerethet yozaganal  ees semmi erdeg
nek keuanatosb nychen mynth az zere
tethnek meg oltasa  Az zenth zeretethbe
semminemw gonoz pelda nynchen  Myn
den nemw hyw emborth the atyadfyanak
ytely lenni  Emlekezzel meg rola  hog eeg
mestor teremteth mynd nyayan mynketh
A Byzon zeretetbe nychen gonoz peldanak
keserwsege Tyztelendee zyz az atyafyw
zeretethbol ysmered meg mykepen ywt
hash az ysteni zeretethre  Mykepen az
zereteth az elmeth fel emely  azon kepen
az gonossag el merythi  Sem ystenth nem
zeretheted byzonsagal atyadfya nekwl 
Sem atyadfyath ystennekwl  Byzon zerelmed
wagon haa baratodat ystenbe zereted ees
ellensegedeth ystenerth  Mynere bew leendeez

